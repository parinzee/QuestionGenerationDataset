<doc id="549468" url="https://th.wikipedia.org/wiki?curid=549468" title="มอร์ทัล คอมแบท (วิดีโอเกม)">มอร์ทัล คอมแบท (วิดีโอเกม) มอร์ทัลคอมแบท () มักใช้ตัวย่อ "MK" คือ ซีรีส์ของเกมต่อสู้ที่สร้างโดย เอ็ด บูน และ จอห์น โทเบียส เกมเป็นที่รู้จักกันดีถึงความโหดและนองเลือด รวมทั้งการใช้ท่าไม้ตายต่างๆ ซึ่งต้องใช้การกดปุ่มให้เป็นไปตามลำดับ โดยในชื่อของเกมได้จงใจใช้อักษร K แทนอักษร C ในคำว่า Combatโครงเรื่อง โครงเรื่อง. ตามตำนานโบราณ ณ จุดเริ่มต้นของกาลเวลา มีแค่เพียง 2 สิ่งเท่านั้น คือ ความเป็นหนึ่งเดียวของเอกภพ () และเหล่าเทพอาวุโส () โดยความเป็นหนึ่งเดียวได้เพิ่มพลังของตนเองโดยคอยสูบพลังจากเหล่าเทพอาวุโสมาตลอด ด้วยเหตุนี้เหล่าเทพอาวุโสจึงต้องต่อสู้เพื่อปกป้องตนเอง พวกเขาได้สร้างอาวุธที่เรียกว่า คามิโดกุ ซึ่งแปลว่า เครื่องมือแห่งเทวา เมื่อเหล่าเทพใช้อาวุธดังกล่าว ความเป็นหนึ่งเดียวได้ถูกแยกออกเป็นหลายส่วน คามิโดกุได้สูญหายไปในหกส่วนหลักของความเป็นหนึ่งเดียว ต่อมาแต่ละส่วนนี้ได้กลายเป็นอาณาจักรต่างๆ และมีสิ่งมีชีวิตกำเนิดขึ้นมา ตำนานได้กล่าวว่า ผู้ใดที่สามารถครอบครองคามิโดกุทั้งหกได้ ผู้นั้นจะมีพลังอำนาจยิ่งใหญ่มหาศาล แต่หากใช้ไม่ถูกต้องมันก็จะทำร้ายผู้ที่ครอบครองนั้นเช่นกัน อย่างไรก็ตามความเป็นหนึ่งเดียวที่ถูกแบ่งแยกก็ยังคงมีสัมปชัญญะที่จะรวมตัวเองให้เป็นหนึ่งเดียวอีกครั้ง โดยการแสดงออกผ่านนักสู้ผู้ที่พยายามรวมอาณาจักรต่างๆ เข้าด้วยกัน อย่างเช่น เชาคาห์น และ โอนากา ด้วยเหตุนี้เหล่าเทพอาวุโสจึงได้ตั้งกฎและพิพากษาว่า พลเมืองของอาณาจักรหนึ่งจะสามารถยึดครองอาณาจักรอื่นได้ ด้วยการเอาชนะนักสู้ที่ดีที่สุดของอาณาจักรนั้นอย่างต่อเนื่องกัน 10 ครั้งของการชิงชัยมอร์ทัลคอมแบท ซึ่ง 6 อาณาจักรหลักที่ถูกสร้างขึ้นโดยเหล่าเทพอาวุโส ได้แก่1. เอิร์ธเรล์ม () หรือ อาณาจักรโลก หรือ พิภพ เป็นบ้านเกิดของเหล่าวีรบุรุษในตำนานอย่างเช่น หลิวกัง, คังลาว, ซอนญา เบลด, จอห์นนี่ เคจ, และแจ็กซ์ โดยอยู่ภายใต้การคุ้มครองของเทพสายฟ้าชื่อ ไรเด็น เผ่าพันธุ์ดั้งเดิมที่อาศัยอยู่บนอาณาจักรโลก ได้แก่ มนุษย์ และซอเรียน 2. เนเธอร์เรล์ม () หรือ อาณาจักรใต้พิภพ หรือ นรก เป็นอาณาจักรของพวกภูตผี ปีศาจ และนักสู้ลึกลับ ตัวอย่างนักสู้ เช่น สกอร์เปียน, ควานชี, ดราห์มิน, ซารีนา และ อาชราห์ เป็นต้น 3. เอาท์เวิลด์ () หรือ นอกพิภพ เป็นอาณาจักรที่กว้างใหญ่และมีอาณาจักรอื่นถูกผนวกเอาไว้มากมาย พื้นที่มีทั้งทะเลทราย ดินแดนร้าง บึงกรด ภูเขา ป่าไม้ และมีเผ่าพันธุ์ต่างๆ อาศัยอยู่มากมาย เช่น ชาวนอกพิภพดั้งเดิม, โชคาน, เซนทอเรียน, ซาเทอร์รัน, ทาร์คาทัน, แวมไพร์ และ ออชเทคค์ เป็นต้น โดยผู้ครองนอกพิภพรายแรกคือ โอนากา ต่อมาคือ เชาคาห์น ตัวอย่างนักสู้ เช่น บาราคา, มิลีนา, โกโร และ โมทาโร เป็นต้น 4. อีเดเนีย () เป็นอาณาจักรที่มีความงดงาม มีการแสดงออกทางศิลปะของตนเอง และผู้อาศัยมีอายุที่ยืนยาว ชราช้า นักสู้ที่กำเนิดจากอาณาจักรนี้คือ ซินเดล, คิทานา, เจด, ทานญา และ เรน 5. ออร์เดอร์เรล์ม หรือ เซโด () หรืออาณาจักรแห่งกฎระเบียบ เป็นอาณาจักรที่ยึดถือกฎและคำสั่งเหนือสิ่งอื่นใด และมีการวางโครงสร้างที่ดีมาก นักสู้จากอาณาจักรนี้ ได้แก่ โฮทารุ, ดาร์เรียส และ ไดรู 6. เคออสเรล์ม () หรือ อาณาจักรแห่งความวุ่นวาย เป็นขั้วตรงข้ามกับอาณาจักรเซโด ผู้ที่อาศัยไม่ได้ยึดกฎใดๆ และนับถือความวุ่นวายเป็นศาสนา นักสู้ที่รู้จักกันดี คือ ฮาวิคเกมภาคหลักเกมภาคหลัก. 1. มอร์ทัลคอมแบท: ได้เริ่มต้นขึ้นที่อาณาจักรโลก โดยมี แชงซุง (ซึ่งเป็นลูกน้องของเชาคาห์น) เป็นเจ้าภาพ โดยนักสู้ต่างมีเหตุผลในการเข้าร่วมเพื่อปลดปล่อยอาณาจักรของตนที่ถูกคุกคามจากนอกพิภพ นักสู้ที่รู้จักกันดี ได้แก่ หลิวกัง, จอห์นนี่ เคจ และ ซอนญา เบลด นักสู้เหล่านี้ได้รับความช่วยเหลือจากเทพสายฟ้าคือไรเด็น สำหรับนักสู้ที่ชนะเลิศในครั้งแรกนี้ คือ หลิวกัง จากอาณาจักรโลก 2. มอร์ทัลคอมแบท 2 : จักรพรรดิเชาคาห์นไม่สามารถยอมรับความล้มเหลวของแชงซุง จากการพ่ายแพ้ต่อหลิวกังได้ จึงได้ลวงให้นักสู้จากอาณาจักรโลกออกไปยังนอกพิภพเพื่อความได้เปรียบ แต่สุดท้ายนักสู้จากโลกก็ยังเอาชนะเชาคาห์นได้ 3. มอร์ทัลคอมแบท 3 : จักรพรรดิเชาคาห์น ได้ปลุกชีพอดีตราชินีของอาณาจักรอีเดเนีย(ขณะนี้เป็นส่วนหนึ่งของนอกพิภพ) คือ ซินเดล บนอาณาจักรโลก เพื่อเขาจะสามารถรุกรานอาณาจักรโลกได้ แต่สุดท้ายก็แพ้ให้กับนักสู้จากโลกอีกครั้ง หลังจากเอาชนะเชาคาห์นได้ อาณาจักรอีเดเนียจึงเป็นอิสระจากเชาคาห์น เกิดสันติสุขและถูกปกครองโดยเจ้าหญิงคิทานา 4. มอร์ทัลคอมแบท 4 : อดีตเทพอาวุโสชินน็อค พยายามยึดครองอาณาจักรและพยายามสังหารเทพสายฟ้าไรเด็น แต่แล้วเขาก็พ่ายแพ้ให้กับนักสู้จากโลก 5. มอร์ทัลคอมแบท เดดลี่อัลไลแอนซ์ () : พ่อมดควานชี และแชงซุง ได้ร่วมมือกันเป็นพันธมิตรเดนตายเพื่อยึดครองอาณาจักร พวกเขาได้สังหารหลิวกัง แต่ต่อมาทั้งคู่ได้กลับกลายเป็นศัตรูกันเอง 6. มอร์ทัลคอมแบท ดีเซพชัน () : หลังการต่อสู้หลายครั้ง พ่อมดก็ได้รับชัยชนะและได้สังหารนักสู้จากโลกไปมากมายจนกระทั่งไรเด็นต้องออกมาขัดขวาง ราชามังกรโอนากาซึ่งถูกปลดปล่อยโดยเร็พไทล์ในตอนจบของมอร์ทัลคอมแบท เดดลี่อัลไลแอนซ์ ได้หลอกลวงชูจินโค (ตัวเอกของ มอร์ทัลคอมแบท ดีเซพชัน) เพื่อให้ค้นหาเครื่องเทวา 6 ชิ้นอันเป็นแหล่งขุมพลังของโอนากา โดยต่อมาโอนากาได้เผชิญหน้ากับไรเด็น, แชงซุง และควานชี และทำให้โอนากาได้มาซึ่งเครื่องรางของควานชี อันเป็นแหล่งขุมพลังชิ้นสุดท้ายของโอนากา และคงเหลือนักสู้ไม่กี่รายที่ยังคงต่อสู้กับราชามังกรและกองทัพของเขา แต่ท้ายที่สุดชูจินโคก็เอาชนะราชามังกรได้ และได้นำภัยคุกคามนี้ออกไปนอกจักรวาลมอร์ทัลคอมแบท 7. มอร์ทัลคอมแบท อาร์มาเกดดอน () : การสู้รบระหว่างฝ่ายธรรมะกับอธรรมได้เริ่มขึ้นในนาม อาร์มาเกดดอน โดยเมื่อหนึ่งศตวรรษก่อนหน้านี้ ราชินีเดเลียได้ทำนายว่าอาณาจักรจะถูกทำลายในเหตุการณ์ที่เรียกว่า อาร์มาเกดดอน เทพอาร์กัสและคู่บุตรชายคือ เทเว็น(ตัวเอกของเกม) และเดกอนผู้เป็นน้อง ได้ถูกเก็บฟูมฟักไว้เพื่อวันหนึ่งจะได้ตื่นขึ้นมากอบกู้อาณาจักรจากอาร์มาเกดดอน แต่ในตอนจบนั้นจุดประสงค์ของเบลซได้ถูกฉ้อฉลโดยบุรุษศักดิ์สิทธิ์ของโอนากา เพราะแม้ว่าเทเว็นจะชนะเบลซได้ แต่นั่นก็ไม่ได้ทำลายเหล่านักสู้หรือขจัดพลังของพวกเขาออกไป ตรงข้ามกลับเพิ่มพลังของนักสู้และเร่งการเกิดขึ้นของอาร์มาเกดดอน สุดท้ายเทเว็นต้องทำภารกิจใหม่ของเขาโดยการเป็นเทพที่คอยหน่วงเวลาการเกิดอาร์มาเกดดอนออกไปจนกว่าจะพบทางแก้ไข เกมภาคนี้ถือเป็นภาคสุดท้ายของเส้นกาลเวลาเดิม 8. มอร์ทัลคอมแบท เวอร์ซัส ดีซียูนิเวิร์ส (): เนื้อเรื่องในภาคนี้ไม่ได้สัมพันธ์โดยตรงกับเนื้อเรื่องหลักของมอร์ทัลคอมแบท โดยเมื่อ 2 จักรวาลมาชนกันจากการระเบิดที่ผิดพลาด ทำให้เกิดนักสู้ที่ทรงพลังอย่าง ดาร์กคาห์น(ตัวร้าย) นักสู้อื่นๆจากทั้งสองจักรวาลต่างต่อสู้กัน แต่หลังจากที่ไรเด็นและซูเปอร์แมนยอมละความแค้นต่อกัน และหันมาร่วมมือในการปราบดาร์กคาห์นจนสำเร็จ จักรวาลทั้งสองก็แยกออกจากกันเหมือนเดิม 9. มอร์ทัลคอมแบท (2011) หรือ มอร์ทัลคอมแบท 9: เกมในภาคนี้ถือเป็นภาคแรกของเส้นกาลเวลาใหม่ การต่อสู้ของนักสู้จาก 6 อาณาจักร สุดท้ายแล้วเหลือผู้รอดเพียง 2 ราย คือ เชาคาห์น กับไรเด็น ไรเด็นมีโอกาสเพียงครั้งสุดท้ายในการป้องกันไม่ให้เชาคาห์นยึดครองพลังของเบลซ ไรเด็นจึงได้ส่งภาพนิมิตเรื่องราวทั้งหมดของมอร์ทัลคอมแบทตลอดเวลาที่ผ่านมา กลับไปยังตัวเขาในอดีตก่อนที่มอร์ทัลคอมแบทจะเริ่มขึ้น การส่งภาพนิมิตกลับไปนี้ทำให้เส้นกาลเวลาเกิดแตกร้าว, เหตุการณ์อาร์มาเกดดอนได้ถูกลบออกไปจากเส้นกาลเวลา และได้เกิดเส้นกาลเวลาใหม่ ทำให้เกิดผลลัพธ์ใหม่ของเรื่องราวมอร์ทัลคอมแบท แต่เหตุการณ์นี้นำไปสู่เหตุการณ์ที่แย่พอกัน มันจบลงด้วยการตายของนักสู้ตัวหลักๆ โดยฝีมือของราชินีซินเดล และไรเด็นยังเกิดพลั้งมือสังหารหลิวกัง สุดท้ายเทพอาวุโสได้ช่วยเหลือไรเด็นในการสังหารเชาคาห์นและปกป้องอาณาจักรโลก แต่แล้วเหตุการณ์เหล่านี้ดูเหมือนจะเป็นแผนการณ์ที่วางไว้ก่อนแล้วทั้งหมดจากเทพชินน็อคและควานชี 10. มอร์ทัลคอมแบท เอ็กซ์ (): เป็นเรื่องราวที่เกิดหลังจากภาค 9 ประมาณ 25 ปี โดยอดีตเทพอาวุโสชินน็อคได้หลบหนีจากการถูกกักขังและเริ่มต้นจะยึดครองอาณาจักรโลกอีกครั้ง เขาได้รับความช่วยเหลือจากพ่อมดควานชีกับกองทัพของภูตนักสู้ นักสู้จากโลกอย่าง จอห์นนี่ เคจ, ซอนญา เบลด, ไรเด็น, เคนชิ และฟูจิน ต้องร่วมมือกันหยุดชินน็อคอีกครั้ง จอห์นนี่ เคจ กับ ซอนญา เบลด ยังได้ก่อตั้งกลุ่มย่อยของหน่วยรบพิเศษที่ประกอบด้วย แคสซี่ เคจ, แจ็คกี้, ทาเคดะ และคังจิน ซึ่งล้วนเป็นทายาทรุ่นใหม่ของเหล่านักสู้ โดยจอห์นนี่ เคจ เอาชนะชินน็อคได้ ไรเด็นจึงทำการกักตัวชินน็อคไว้ในเครื่องราง แต่เขาก็ถูกปลดปล่อยมาได้อีกครั้ง ก่อนจะพ่ายแพ้ให้กับแคสซี่ เคจ นอกจากนี้ยังมีเรื่องราวของการเปิดศึกแย่งชิงบัลลังก์แห่งนอกพิภพระหว่างโคทัลคาห์น กับมิลีนาอีกด้วย หมายเหตุ:ในปี 2016 เกมได้ถูกวางจำหน่ายในชื่อ Mortal Kombat XL ซึ่งได้นำตัวละครที่มีให้ดาวน์โหลดทั้งหมดมารวมเอาไว้ในเกมเวอร์ชันนี้เกมภาคย่อยเกมภาคย่อย. 1. มอร์ทัลคอมแบท มิธอลโลจี: ซับซีโร () : เป็นเกมแนวแอ็คชั่นผจญภัยเกี่ยวกับซับซีโร โดยเป็นเรื่องราวที่เกิดขึ้นก่อนที่มอร์ทัลคอมแบทครั้งแรกจะเริ่มต้น 2. มอร์ทัลคอมแบท สเปเชียลฟอร์ซิส () : เป็นเกมแนวแอ็คชั่นผจญภัยเกี่ยวกับแจ็กซ์ โดยเป็นเรื่องราวที่เกิดขึ้นก่อนที่มอร์ทัลคอมแบทจะเริ่มต้น 3. มอร์ทัลคอมแบท เชาลินมังค์ () : เป็นเกมในแนวแอ็คชั่นผจญภัยเกี่ยวกับหลิวกังและคังลาว โดยเป็นเรื่องราวที่เกิดขึ้นระหว่างมอร์ทัลคอมแบทครั้งแรกและครั้งที่ 2กลุ่ม/ฝ่ายต่างๆกลุ่ม/ฝ่ายต่างๆ. - หลินเขว่ย (อังกฤษ: Lin Kuei; จีน: 林鬼) เป็นสำนักของนักสังหารมีที่ตั้งอยู่ในประเทศจีน ต่อมานายใหญ่ของหลินเขว่ยคือพ่อของเซ็คทอร์ ได้มีวิสัยทัศน์เกี่ยวกับการแปลงนักสังหารไปเป็นหุ่นไซบอร์ก ด้วยเชื่อว่าหุ่นไซบอร์กมีความแข็งแกร่งมากกว่ามนุษย์ นักสู้ที่สังกัดสำนักนี้ ได้แก่ ซับซีโร, ไซแรกซ์, เซ็คทอร์, สโมค, และฟรอสต์ - ชิไรริว (อังกฤษ: Shirai Ryu; ญี่ปุ่น: 白井流) เป็นสำนักต้นสังกัดของพวกนินจาญี่ปุ่น หลายปีมาแล้วที่สำนักนี้มีความแค้นกับสำนักหลินเขว่ย เดิมสำนักชิไรริวถูกสร้างโดยนักสู้จากหลินเขว่ยเอง ซึ่งต่อมานักสู้รายนี้ได้ออกจากหลินเขว่ย แต่การออกจากจากสำนักนี้ได้จะต้องถูกลงโทษด้วยความตาย เขาหนีออกมาได้และกลับไปสู่บ้านเกิดที่ญี่ปุ่น เขาได้ยื่นข้อเสนอการรับใช้ต่อเหล่านายพลที่นั่น เขาสอนศิลปะการต่อสู้ซึ่งได้แผ่ขยายออกเป็นวงกว้างทั่วญี่ปุ่น และสอนกลยุทธ์ที่ดัดแปลงมาจากของสำนักหลินเขว่ยด้วย ต่อมาภายหลังเขาถูกวางยาพิษจนตายซึ่งไม่เป็นที่ทราบว่าเกิดจากนักสังหารของหลินเขว่ยหรือไม่ ความเกลียดชังระหว่างสองสำนักจึงยิ่งเพิ่มขึ้น ตัวอย่างสมาชิกของสำนักนี้คือ ฮานโซ ฮาซาชิ(สกอร์เปียน) ซึ่งต่อมาชิไรริวถูกกำจัดสมาชิกจนหมดสิ้นไปโดยพ่อมดควานชี - เทคูนิน (Tekunin) เป็นสำนักของนินจาไซเบอร์ก่อตั้งโดยเซ็คทอร์ หลังจากที่เขาไม่สามารถเอาชนะซับซีโรในการเป็นผู้นำของหลินเขว่ยได้ เขาได้ไปสู่ญี่ปุ่นและก่อตั้งสำนักนินจาของตนเอง โดยสมาชิกของเขาจะได้กลายเป็นนินจาไซเบอร์ - มังกรแดง (Red Dragon) เป็นกลุ่มที่มีอยู่อย่างลับๆราวศตวรรษซึ่งถูกก่อตั้งโดยนักสู้กึ่งเทพคือ เดกอน ภายหลังจากที่เขาถูกปลุกขึ้นโดยมังกรผู้พิทักษ์ที่ชื่อคาโรซึ่งเป็นมังกรสีแดง เป้าหมายของกลุ่มคือการหาทางสังหารเทเว็นผู้เป็นพี่ชายของเดกอน นอกจากนี้ยังมีการทดลองนำดีเอ็นเอของมังกรคาโรมาผสมกับมนุษย์โดยใช้วัตถุทางยีนส์ของเร็พไทล์และพวกซอเรียนมาเป็นตัวเชื่อมต่อเพื่อสร้างมังกรสายพันธุ์ลูกผสม กลุ่มนี้มีมนุษย์เป็นผู้นำคือ มาวาโด และมีนักสู้ที่มีฝีมือและมีวินัยมากมายอย่างเช่น ซูเฮา แต่ก็มีสมาชิกหลายรายที่ไม่พอใจที่ถูกบังคับให้ได้รับความทนทุกข์จากมาตรการที่วางไว้ให้กับพวกเขา กลุ่มนี้จึงแยกออกมาตั้งสังกัดใหม่ในนามมังกรดำ นับแต่นั้นเป้าหมายหลักของกลุ่มมังกรแดงจึงผิดวัตถุประสงค์เดิมที่เดกอนวางไว้ กลายเป็นการหาทางกำจัดกลุ่มมังกรดำและพวกนอกรีตให้สิ้นซาก - มังกรดำ (Black Dragon) เป็นกลุ่มที่ได้แยกตัวออกมาจากองค์กรแม่คือกลุ่มมังกรแดง เหตุเพราะกลุ่มมังกรดำเกิดความไม่พอใจที่หยั่งรากลึกจากมาตรการที่เข้มงวดของเกียรติยศและการอำพรางซึ่งได้ครอบคลุมกลุ่มมังกรแดง กลุ่มมังกรดำถือเป็นกลุ่มอาชญากรรมและการค้าอาวุธสงคราม ตัวอย่างสมาชิก เช่น เคโน, คาบาล, คิรา, โคบรา, และจาเร็ค - สมาคมบัวขาว (White Lotus Society) หลังจากที่เกรทคังลาวได้ตายด้วยน้ำมือของโกโร ไรเด็นและพระเส้าหลินเห็นพ้องกันในการเลือกนักสู้ที่จะอุทิศตนเพื่อปกป้องความเป็นไทของอาณาจักรโลกจากการคุกคามโดยอาณาจักรอื่น สมาคมนี้มีอยู่อย่างลับๆ สมาชิกต้องเป็นชาวโลกและสามารถออกจากสมาคมได้ทุกเมื่อถ้าต้องการ สมาชิกจะทราบได้ว่าผู้ใดเป็นสมาชิกของกลุ่มโดยดูจากผ้าคาดศีรษะสีขาวที่มีสัญลักษณ์ของชาวพุทธเป็นดอกบัว 8 กลีบ ตัวอย่างสมาชิก เช่น คังลาว และ คาย - หน่วยรบพิเศษ (Special Forces หรือ SF) เริ่มก่อตั้งขึ้นในสหรัฐอเมริกามีเป้าหมายเพื่อหยุดแก๊งอาชญากรรมข้ามชาติ ซึ่งเกี่ยวพันกับกลุ่มมังกรแดง, กลุ่มมังกรดำ รวมถึงกลุ่มเทคูนิน ตัวอย่างสมาชิก เช่น ซอนญา และ แจ็กซ์ - หน่วยสำรวจโลกภายนอก (The Outerworld Investigation Agency หรือ Outer World Investigation Agency: อักษรย่อ OIA หรือ OWIA) เป็นหน่วยตำรวจพิเศษที่เข้ามาแทนที่บทบาทของหน่วยรบพิเศษของสหรัฐอเมริกา ภายหลังจากที่เชาคาห์นได้ล้มเหลวในการรุกรานโลก หน่วยนี้มุ่งไปที่การสำรวจอาณาจักรอื่น แต่ความเป็นจริงมันยังเป็นกองทัพโดยธรรมชาติ - ผองพี่น้องแห่งเงา (Brotherhood of Shadow) เป็นกลุ่มของปีศาจที่เลื่อมใสในตัวพ่อมดควานชีและให้การเคารพเทพชินน็อค ซึ่งมีจำนวนที่นับไม่ถ้วนและกำลังนับถอยหลังในกาถูกปลดปล่อยออกจากเนเธอร์เรล์ม โดยมีคุณลักษณ์ของความลึกลับ อำพราง และหลอกลวง เกี่ยวพันกับมนตร์ดำและคาถา ตัวอย่างสมาชิก เช่น ซารีนา และ อาชราห์ - กองทัพแห่งความมืด (The Army of Darkness) เป็นกองทัพที่ก่อตั้งโดยเทพชินน็อคในระหว่างที่เขาถูกเนรเทศไปอยู่ในเนเธอร์เรล์ม ประกอบด้วยพวกปีศาจและสรรพสิ่งต่างๆในนรก หลังจากที่ชินน็อคได้หลบหนีออกจากเนเธอร์เรล์ม เขาก็ได้ใช้กองทัพนี้ในการรุกรานอีเดเนีย แต่สุดท้ายกองทัพนี้ถูกปราบโดยไรเด็นและนักสู้จากโลก - กองกำลังแห่งความมืด (Force of Darkness) เป็นกองกำลังของฝ่ายอธรรมในเหตุการณ์อาร์มาเกดดอน ที่ประกอบด้วยเหล่านักสู้ที่ชั่วร้ายและพวกที่เป็นกลางโดยส่วนใหญ่ - กองกำลังแห่งแสงสว่าง (Force of Light) เป็นกองกำลังของฝ่ายธรรมะในเหตุการณ์อาร์มาเกดดอน มีจำนวนสมาชิกน้อยกว่ากองกำลังแห่งความมืด โดยประกอบด้วยนักสู้ฝ่ายดี ได้แก่ ไรเด็น, หลิวกัง, ฟูจิน, จอห์นนี่ เคจ, ซอนญา เบลด, แจ็กซ์, ซับซีโร, ชูจินโค, เทเว็น, เออร์แม็ค, คังลาว, ซินเดล, คิทานา, เจด, ไค, เคนชิ, สโมค, ไซแรกซ์, ซารีนา, อาชราห์, หลีเหมย, สไตรเกอร์, ไนท์วูล์ฟ, โบไรโช, โมแค็ป, และ ฆามีเลียนตัวละครนักสู้ ตัวละครนักสู้. ต่อไปนี้เป็นตัวละครหลัก ที่ปรากฏในวิดีโอเกมมอร์ทัลคอมแบท เรื่องราวของนักสู้แต่ละรายอาจมีความไม่เชื่อมต่อหรือตรงกันหรืออาจแย้งกัน ทั้งนี้เนื่องจากการดำเนินของเส้นกาลเวลาว่าเหตุการณ์นั้นๆเกิดขึ้นก่อนหรือหลังจากนิมิตของไรเด็นในมอร์ทัลคอมแบท 91. โกโร (Goro) เป็นกึ่งมนุษย์กึ่งมังกรมี 4 แขน เรียกว่า โชคาน(Shokan) เขาเป็นเจ้าชายของพวกโชคาน และได้เป็นแชมป์มอร์ทัลคอมแบทหลังจากที่เขาเอาชนะบรรพบุรุษของคังลาวได้ และกว่า 500 ปีที่โกโรไม่พ่ายแพ้ให้ผู้ใดเลย เขาคอยให้ความช่วยเหลือแก่แชงซุง เพื่อให้บรรลุเป้าหมายของจักรพรรดิเชาคาห์น ในการมีชัยเหนืออาณาจักรโลก การต่อสู้ครั้งที่ 10 ของเส้นกาลเวลาเดิม โกโรต้องเผชิญกับหลิวกัง โกโรมีความมั่นใจมากเกินไปเพราะไม่พ่ายแพ้ให้นักสู้คนใดมาแสนนาน ในที่สุดก็พ่ายแพ้ให้กับหลิวกัง ในเส้นกาลเวลาใหม่ โกโรยังคงรับใช้เชาคาห์นและแชงซุง โดยยังคงพ่ายแพ้ให้กับหลิวกัง คังลาว และไซเบอร์ซับซีโร 2. ควานชี (อังกฤษ: Quan Chi; จีน: 坤奇) เป็นพ่อมดผู้ที่คอยให้ความช่วยเหลืออดีตเทพอาวุโสชินน็อคซึ่งถูกเนรเทศไปสู่เนเธอร์เรล์มโดยไรเด็น ควานชีต้องการนำเครื่องรางกลับคืนให้กับชินน็อคหลังจากที่ไรเด็นได้นำเครื่องรางของชินน็อคไปซ่อนเก็บไว้ เขาทราบตำแหน่งของเครื่องรางโดยความช่วยเหลือของแชงซุง แต่ควานชีไม่สามารถไปขโมยเครื่องรางนั้นกลับมาด้วยตนเองได้เนื่องจากมีผู้คุ้มกันทั้งสี่ที่คอยปกป้องอยู่ ควานชีจึงได้สร้างสัญญากับนักสังหารสำนักหลินเขว่ย โดยรับปากจะช่วยขจัดคู่แข่งของสำนักหลินเขว่ย นั่นคือทำลายสำนักชิไรริวเพื่อเป็นการแลกเปลี่ยน หลังจากซับซีโรได้ขโมยเครื่องรางคืนมาแล้ว ควานชีกลับมอบเครื่องรางของปลอมให้กับชินน็อค หลังจากนั้นไม่นาน ไรเด็นได้สั่งให้ซับซีโรผู้น้องไปนำเครื่องรางกลับคืนมา ซับซีโรได้เผชิญหน้ากับควานชีและเอาชนะได้ด้วยความช่วยเหลือของซารีนา แต่ซับซีโรก็ได้เครื่องรางปลอมคืนมาเช่นกัน ไม่กี่ปีต่อมา ควานชีคิดว่าเขาต้องการนักสู้ที่ทรงพลัง เขาจึงได้ปลุกชีพสกอร์เปียนและหลอกเขาว่าซับซีโรเป็นผู้สังหารครอบครัวและเผ่าของสกอร์เปียน เมื่อรู้ความจริงภายหลัง สกอร์เปียนได้โกรธแค้นและจับควานชีลงไปยังชั้นลึกของเนเธอร์เรล์ม ควานชีได้หลอกให้ดราห์มินและโมล็อกทำการโจมตีสกอร์เปียน เพื่อที่เขาจะหลบหนีออกจากเนเธอร์เรล์ม ช่องประตูอาณาจักรได้นำเขาเพียงลำพังไปยังสุสานมัมมี่ของราชามังกรผู้ถูกลืม เขาได้นึกถึงผู้ที่จะทำให้เป้าหมายของเขาบรรลุผล เขาจึงไปยังปราสาทของแชงซุง และมีความหวังในการยึดครองทุกอาณาจักร เขาทั้งคู่จึงร่วมกันเป็นพันธมิตรเดนตาย แต่ก่อนที่แผนนี้จะสำเร็จได้เขาวางแผนที่จะกำจัดปรปักษ์ของพวกเขาก่อน นั่นคือ เชาคาห์น และหลิวกัง ในเส้นกาลเวลาใหม่ ควานชีได้วางแผนร่วมกับชินน็อคในการยึดครองโลก แต่ต่อมาเขาถูกสังหารโดยฮานโซ ฮาซาชิ(สกอร์เปียน) 3. คังลาว หรือ กงลาว (อังกฤษ: Kung Lao; จีน: 功老) เดิมเป็นพระเส้าหลินและสมาชิกสมาคมบัวขาว เขาเป็นเพื่อนสนิทกับหลิวกัง เขาสวมหมวกที่สามารถใช้เป็นอาวุธได้ แต่เดิมบรรพบุรุษของเขาคือเกรทคังลาว ได้เป็นอดีตแชมป์มอร์ทัลคอมแบท เมื่อ 500 ปีก่อน แต่ด้วยกลโกงของแชงซุงทำให้บรรพบุรุษรายนี้ของคังลาวต้องเสียแชมป์ให้กับโกโร ในเส้นกาลเวลาใหม่ คังลาวเอาชนะคินทาโรได้ในการต่อสู้ แต่ถูกสังหารโดยเชาคาห์น ก่อนจะถูกปลุกชีพเป็นภูตคอยรับใช้ควานชี 4. คังจิน หรือ กงจิน (อังกฤษ: Kung Jin; จีน: 功金) เป็นทายาทของคังลาว เดิมเคยเป็นหัวขโมยแต่ได้กลับตน เขาถนัดการใช้ธนู นอกจากนี้จากการยืนยันของทีมผู้สร้างเกม คังจิน ยังเป็นตัวละครแรกของมอร์ทัลคอมแบท ที่มีรสนิยมชายรักชาย 5. คาบาล (Kabal) ผู้ที่ใส่เครื่องช่วยหายใจแทนปอด ผิวหนังมีลักษณะขรุขระเพราะถูกไฟลวก เดิมเป็นหนึ่งในสมาชิกของกลุ่มมังกรดำที่รอดจากการโจมตีของเชาคาห์น เขาได้ละทิ้งความหลังกับมังกรดำมาเป็นนักสู้ที่ดี ต่อมาคาบาลได้รับบาดแผลฉกรรจ์จากการสู้กับมาวาโดผู้นำแห่งมังกรแดงและขโมยดาบตะขอของเขาไป ฮาวิคได้ไปพบคาบาลขณะเจียรตายและช่วยเหลือเขา และสั่งให้เขาฟื้นฟูมังกรดำขึ้นใหม่ให้เป็นหน่วยแห่งความยุ่งเหยิงและเสื่อมทราม เขาได้สู้กับมาวาโดอีกครั้งจนชนะและได้ดาบตะขอคืนมา คาบาลยังได้ตามหาคิรากับโคบรา ซึ่งต่อมาทั้ง 3 คนได้ให้ความร่วมมือกับฮาวิค ในเส้นกาลเวลาใหม่ คาบาลได้ร่วมต่อสู้ในฝ่ายธรรมะโดยเป็นคู่ซี้กับสไตรเกอร์ แต่เขาถูกสังหารโดยซินเดล แล้วถูกปลุกชีพเป็นภูตที่คอยรับใช้ควานชี 6. คามีเลียน (Chameleon) เป็นนินจาชายที่ลำตัวมีลักษณะโปร่งเป็นบางส่วน เป็นหนึ่งในนักสู้ที่ยอดเยี่ยมของคาห์น เขาปรากฏตัวและเฝ้าดูเหตุการณ์ในวันที่หลิวกังได้ชัยชนะครั้งแรกในการชิงชัย แต่ไม่มีข้อมูลสนับสนุนว่าเขามีเชื้อสายแรพเตอร์เหมือนกับเร็พไทล์และฆามีเลียนหรือไม่ 7. คิทานา (Kitana) เป็นเจ้าหญิงแห่งอีเดเนีย เป็นลูกสาวของราชินีซินเดลและกษัตริย์เจอร์รอด แต่ถูกนำไปเป็นลูกบุญธรรมของเชาคาห์นจักรพรรดิแห่งนอกพิภพเมื่อตอนเขาบุกยึดอาณาจักรอีเดเนีย เธอได้รับใช้เชาคาห์นโดยเป็นมือสังหาร อาวุธที่เธอใช้คือพัดใบมีดคู่ แต่ต่อมาเธอได้กลายเป็นฝ่ายธรรมะเมื่อเธอได้รู้ถึงความจริงทั้งหมดเกี่ยวกับอดีตและครอบครัวของเธอ และเธอยังมีความโรแมนติกกับหลิวกัง เธอมีเพื่อนสนิทคือเจด เธอมีน้องสาวที่ชั่วร้ายคือมิลีนา ในเส้นกาลเวลาใหม่ คิทานาถูกสังหารโดยซินเดลซึ่งเป็นแม่ของตนเอง และถูกปลุกชีพเป็นภูตที่คอยรับใช้ควานชีและชินน็อค 8. คินทาโร (Kintaro) เป็นโชคานสี่แขนลายเสือสามารถพ่นไฟได้ เขาได้เข้าร่วมทัพของเชาคาห์นเพื่อยึดครองโลก เขาท้าดวลกับหลิวกังในการชิงชัยครั้งที่ 2 แต่ก็พ่ายแพ้ ในเส้นกาลเวลาใหม่ เขาพ่ายแพ้ในการต่อสู้ให้กับคังลาว 9. คิรา (Kira) เธอได้ปลอมตัวเป็นชายและขายอาวุธให้กับองค์กรก่อการร้ายในภูเขาของอัฟกานิสถาน ในระหว่างการติดต่อซื้อขายในถ้ำ เธอได้เปิดเผยเพศที่แท้จริงและจำเป็นต้องต่อสู้เพื่อออกมาและเธอก็ชนะ เธอได้พบคาบาลผู้ที่รอผู้ชนะอยู่ด้านนอก เขาตัดสินใจสร้างกลุ่มมังกรดำขึ้นใหม่ ด้วยการต่อสู้ของคิราทำให้เขานึกถึงองค์กรมังกรแดง ก่อนที่มังกรดำจะได้แยกตัวออกมา แต่มังกรดำยังไม่เคยมีสิ่งนี้ เขาจึงให้คิราเป็นสมาชิกคนแรก คิราอุทิศตนให้องค์กรใหม่ของเธอและไปยังนิวยอร์กเพื่อพบโคบรา 10. เคนชิ (อังกฤษ: Kenshi, ญี่ปุ่น: ケンシ) เป็นชายตาบอดที่ถนัดการใช้ดาบและมีพลังจิต เขามีความเกลียดชังแชงซุงผู้ที่ทำให้เขาตาบอด เขาเป็นพันธมิตรกับซอนญา, แจ็กซ์, ซับซีโร และเออร์แม็ค ต่อมาพันธมิตรเดนตายได้ส่งมาวาโดไปสังหารเคนชิ แต่แล้วซับซีโรก็ได้ช่วยรักษาเคนชิจากความตาย เคนชิจึงต้องการล้างแค้นกลุ่มมังกรแดงของมาวาโด ในเส้นกาลเวลาใหม่ เคนชิได้นำลูกชายไปฝากเป็นศิษย์ของฮานโซ ฮาซาชิ(สกอร์เปียน) และร่วมต่อสู้ปกป้องอาณาจักรโลก 11. เคโน หรือ คาโน (อังกฤษ:Kano; ญี่ปุ่น: 加納) เป็นทหารรับจ้างและผู้นำขององค์กรอาชญากรรมระหว่างประเทศที่รู้จักกันในนามกลุ่มมังกรดำ เป็นคนก้าวร้าว ฉลาดแกมโกง ด้วยความอำมหิตเขาได้ก้าวเป็นนายพลของกองทัพนอกพิภพ ภารกิจของเขาทำให้เขาต้องเป็นคนที่จองล้างจองผลาญกับซอนญา เบลด และแจ็กซ์ ด้วยภารกิจที่ได้รับจากมังกรดำ เคโนมุ่งหน้าไปนอกพิภพ แล้วเขาได้ค้นพบดวงตาแห่งชิเทียนที่ทรงพลัง ในเส้นกาลเวลาใหม่ เคโนได้รับใช้เชาคาห์นกับแชงซุง ต่อมาหลังจากเชาคาห์นตาย เขาถูกจ้างโดยมิลีนาให้ขโมยเครื่องราง และให้ลอบสังหารโคทัล คาห์น แต่สังหารไม่สำเร็จ 12. แคสซี่ เคจ (Cassie Cage) หรือ คาสซานดรา เคจ (Cassandra Cage) เป็นลูกสาวของจอห์นนี่ เคจ กับ ซอนญา เบลด และเป็นผู้นำของกลุ่มย่อยของหน่วยรบพิเศษ โดยเธอเป็นผู้ปราบชินน็อคได้สำเร็จในการต่อสู้เพื่อปกป้องอาณาจักรโลกในเส้นกาลเวลาใหม่ 13. โคทัล คาห์น (Kotal Kahn) ครั้งหนึ่งเขามาที่อาณาจักรโลกและช่วยเหลือชาวมายันในการปราบการรุกรานจากชาวสเปน ชาวมายันได้เรียกเขาว่าเทพสงคราม เขาเป็นผู้ครองนอกพิภพรายใหม่ อาณาจักรเดิมของโคทัล คาห์น คือ ออชเทคค์ แต่ถูกรวมเข้าเป็นส่วนหนึ่งกับนอกพิภพ หลังจากการตายของเชาคาห์น มิลีนาได้ขึ้นปกครองนอกพิภพเป็นจักรพรรดินี ด้วยการปกครองที่คอยกดขี่และย่ำแย่ของเธอทำให้โคทัลชิงตำแหน่งจากเธอ และบังคับให้เธอต้องหลบซ่อนตัวไป โคทัลได้ขึ้นเป็นจักรพรรดิแห่งนอกพิภพ และได้ร่วมมือกับเดวอราห์, เออร์แม็ค, เร็พไทล์, และเออร์รอน แบล็ค ในการเดินทางไปปราบมิลีนาที่กำลังร่วมมือกับพวกทาร์คาทันในการก่อกบฏ 14. โคบรา (Kobra) เป็นนักสู้หนุ่มจากนิวยอร์ก เขาเดินทางเสาะหาเพื่อที่จะใช้ศิลปะการต่อสู้ของจริง ความกระสันและตื่นเต้นนี้ทำให้เขาเริ่มสังหารคู่ต่อสู้ สุดท้ายเขาถูกจับ เมื่อคาบาลและคิรารู้ถึงเรื่องราวของเขาจึงได้นำเขามาร่วมก่อตั้งมังกรดำขึ้นมาใหม่ หลังจากได้สังหารเจ้าหน้าที่และหลบหนีออกมา คาบาลได้พาคิราและโคบราไปยังนอกพิภพ ที่ซึ่งพวกเขาทำงานให้ฮาวิคนักพรตแห่งเคออสเรล์ม 15. ไค (Kai) ออกเสียงว่า คาย เขาเป็นชาวเนปาลอดีตสมาชิกสมาคมบัวขาว เขาได้พบหลิวกังซึ่งเดินทางไปยังสหรัฐและฝึกฝนนักสู้เส้าหลินรุ่นใหม่ หลิวกังและไคได้ร่วมทัพกับนักสู้จากโลกเพื่อช่วยไรเด็นต่อต้านชินน็อคในอีเดเนีย 16. ฆามีเลียน (Khameleon) เป็นหญิงคนสุดท้ายของซอเรียน พวกแรพเตอร์เชื้อสายเดียวกับเร็พไทล์ กำเนิดบนโลกแต่ถูกขับไล่ออกไปในมหาสงคราม พวกเขาพบที่อาศัยใหม่ชื่อซาเทอร์รา แต่ไม่ช้าเชาคาห์นก็หาเจอเช่นกัน เชาคาห์นได้ขับไล่เหล่าแรพเตอร์จนใกล้สูญพันธุ์และรวมอาณาจักรเข้ากับนอกพิภพ ฆามีเลียนบอกเร็พไทล์ว่า เชาคาห์นต้องรับผิดชอบต่อการสูญพันธุ์ของพวกเขา แต่เร็พไทล์ตกอยู่ภายใต้อำนาจของเชาคาห์นและกลายเป็นปรปักษ์กับเธอ เธอได้ออกไปจากอาณาจักรและมีความแค้นกับเขา 17. จอห์นนี่ เคจ (Johnny Cage) ชื่อเดิมคือ จอห์น คาร์ลตัน เขามีเชื้อสายของพวกที่คอยสร้างนักสู้ให้กับเหล่าเทพ เคจเป็นนักแสดงภาพยนตร์ด้านศิลปะการต่อสู้ เคจได้เข้าร่วมชิงชัยเพื่อพิสูจน์ว่า เขาไม่ได้ใช้เทคนิคพิเศษช่วยในการแสดงภาพยนตร์ของเขา เคจยังได้เข้าร่วมการต่อสู้ครั้งอื่นๆ หลังจากร่วมเป็นพันธมิตรกับนักสู้ที่ต้องการปกป้องโลกซึ่งนำโดยเทพสายฟ้าไรเด็น 18. จาเร็ค (Jarek) เป็นศิษย์ของเคโนแห่งกลุ่มมังกรดำ เขาเป็นสมาชิกคนสุดท้ายของกลุ่มและถูกตามล่าโดยซอนญา ในข้อหาเป็นภัยต่อมวลมนุษย์ เมื่อถูกจับ จาเร็คตัดสินใจร่วมต่อสู้เพื่อกำจัดเทพชินน็อค หลังปราบชินน็อคสำเร็จ ซอนญาชวนจาเร็คให้ไปเป็นทหารพิเศษกับเธอ แต่เขาปฏิเสธและพยายามสังหารซอนญา แจ็กซ์ได้เข้าขัดขวางและโยนเขาลงจากหน้าผา จาเร็คยังคงรอดมาได้โดยใช้อาวุธของเขาปีนขึ้นมา เขาบาดเจ็บปและคิดว่าการตายของเขาจะทำให้เขามีพลังมากขึ้นในการแก้แค้น เมื่อควานชีได้เห็นจาเร็คและประทับใจในฝีมือ จึงชวนให้จาเร็ครวมกองทัพแห่งความมืดเพื่อที่จะชำระแค้น 19. เจด (Jade) เธอมักแต่งกายด้วยชุดสีเขียว เป็นมือสังหารของเชาคาห์น และเป็นเพื่อนสนิทกับเจ้าหญิงคิทานา(ลูกเลี้ยงของเชาคาห์น) เธอถูกเกณฑ์ไปเป็นทาสโดยเชาคาห์น แต่ก็เป็นมิตรกับนักสู้จากโลก ในเส้นกาลเวลาใหม่ หลังจากที่เธอหันมาร่วมมือกับนักสู้จากโลกต่อต้านเชาคาห์น เธอได้ถูกสังหารโดยซินเดล และถูกปลุกชีพเป็นภูตรับใช้ควานชี 20. แจ็กซ์ (Jax) หรือ แจ็คสัน บริกส์ (Jackson Briggs) เป็นทหารหน่วยรบพิเศษของสหรัฐฯ แจ็กซ์ได้ฝังแขนชีววัตถุ เขาเป็นคนช่วยเหลือคู่หูของเขาคือ ซอนญา เบลด ที่ถูกจับตัวไปยังนอกพิภพ และเขายังได้นำเคโนไปกักขังแม้ต่อมาเคโนจะหลบหนีออกไปได้ ในเส้นกาลเวลาใหม่ แจ็กซ์ถูกสังหารโดยซินเดล และถูกปลุกชีพเป็นภูตโดยควานชี ต่อมาแจ็กซ์ถูกคืนชีพเป็นมนุษย์อีกครั้งจากการถอนมนตร์โดยไรเด็น 21. แจ็คกี้ (Jacqui) หรือ แจ็คเกลิน บริกส์ (Jacqueline Briggs) เป็นลูกสาวของแจ็กสัน บริกส์ เธอเป็นเพื่อนสนิทกับแคสซี่ เคจ แจ็คกี้ถนัดการต่อสู้แบบคิกบ็อกซิ่ง เธอเข้าร่วมการแข่งขันยุวชนโอลิมปิกก่อนจะอาสาตัวเข้าฝึกในค่าย นอกจากนี้เธอยังรู้สึกชอบพอกับทาเคดะอีกด้วย 22. ชินน็อค (Shinnok) เป็นอดีตเทพอาวุโสซึ่งต้องการยึดครองโลก เขาได้สร้างเครื่องรางศักดิ์สิทธิ์ที่มีพลังมหาศาลในการทำสงครามกับเหล่าเพื่อนเทพของเขา(เชื่อกันว่าเครื่องรางนี้มีพลังเหนือกว่าคามิโดกุทั้งหก เนื่องจากมันเป็นแหล่งเก็บไว้ซึ่งแก่นแห่งจักรวาล) ชินน็อคขัดแย้งกับเทพไรเด็นผู้ที่คอยเคียงข้างเทพอาวุโสอื่น ไรเด็นปราบชินน็อคและยึดเครื่องรางของเขา และกักขังเขาไว้ที่เนเธอร์เรล์ม เขาได้พบกับพ่อมดควานชี ผู้ที่อาสาจะช่วย ทั้งนี้เพื่อควานชีจะได้กลายเป็นผู้ครองเนเธอร์เรล์ม ระหว่างนี้ชินน็อคได้สร้างกองทัพปีศาจที่เรียกว่าผองพี่น้องแห่งเงาซึ่งยอมเสียสละเพื่อเขา ในช่วงที่เชาคาห์นได้พ่ายแพ้นักสู้จากโลก ชินน็อคหนีออกจากเนเธอร์เรล์ม บุกไปยังสวรรค์และสังหารเหล่าเทพ ไรเด็นและเหล่านักสู้เตรียมต่อกรกับเขา แต่ชินน็อคพ่ายแพ้ให้กับหลิวกัง ต่อมาชินน็อคได้เผชิญหน้ากับเทเว็นในเนเธอร์เรล์ม ที่ซึ่งเขาเป็นมิตรกับเทเว็นและครอบครัวของเขามาหลายปี เทเว็นได้ช่วยชีวิตชินน็อคจากลีเหมย และช่วยเขาคืนการควบคุมกองทัพปีศาจที่พยายามล้มล้างเขา ต่อมาพบว่าปีศาจนั้นเป็นภาพลวงเพื่อทดสอบเทเว็นซึ่งเดกอนได้ผ่านแล้วก่อนหน้านี้ ในเหตุการณ์อาร์มาเกดดอน ชินน็อคได้ผูกมิตรกับนักสู้อื่นรวมทั้งไรเด็นเพียงเพื่อแผนการยึดครองอาณาจักร ไรเด็นกระนั้นก็ต้องการเพื่อค้นหาแผนการณ์ของชินน็อคและโอนากาเช่นกัน ชินน็อคเสนอการปลดปล่อยโอนากาจากเนเธอร์เรล์ม เพื่อแลกเปลี่ยนกับความเป็นผู้รับใช้ เขาได้ส่งร่างปลอมของเขาไปเป็นเพื่อนเดกอนเพื่อไปยังพีระมิด เขาเป็นเพียงหนึ่งในไม่กี่รายที่รอดในการต่อสู้ครั้งสุดท้าย ในเส้นกาลเวลาใหม่ ชินน็อคถูกไรเด็นกักตัวไว้ในเครื่องรางของเขาเอง และถูกปลดปล่อยออกมาอีกครั้งโดยมนตร์ของควานชี แต่สุดท้ายชินน็อคถูกปราบโดยแคสซี่และถูกไรเด็นตัดศีรษะ 23. ชีว่า (Sheeva) เธอมีสี่แขน เธอเป็นโชคานเช่นเดียวกับโกโรและคินทาโร เธอรูปร่างสูง มีกล้ามเนื้อ ตาสีแดง เมื่อเชาคาห์นได้ปลุกชีพราชินีซินเดลบนโลก เขาได้มอบหน้าที่ให้เธอเป็นผู้คอยปกป้องดูแลซินเดล ชีว่ารู้สึกแคลงใจเมื่อเชาคาห์นได้มอบหน้าที่ผู้นำทัพในการต่อสู้ให้กับโมทาโรเชื้อสายเซนทอร์ เธอคิดว่านี่เป็นการดูถูก นับตั้งแต่พวกโชคานและเซนทอร์เป็นฝ่ายอริต่อกันมาช้านาน ต่อมาเมื่อกลับสู่นอกพิภพ เธอพบว่าที่จริงเชาคาห์นได้หลอกลวงเผ่าพันธุ์ของเธอ นับแต่นั้นเธอและเผ่าพันธุ์จึงต่อสู้กับนักสู้ของเชาคาห์น ในเส้นกาลเวลาใหม่ เธอยังคงรับใช้เชาคาห์น 24. ชูจินโค (Shujinko) เดิมเป็นคนวัยหนุ่มและถูกฝึกฝนศิลปะการต่อสู้โดยปรมาจารย์โบไรโช ชูจินโคได้พบกับดามาชิผู้ที่อ้างว่าเป็นทูตของเทพอาวุโสและบอกให้ชูจินโคค้นหาเครื่องเทวาทั้ง 6 จากแต่ละอาณาจักร และเพื่อให้ชูจินโคทำการนี้ได้ ดามาชิจึงให้ความสามารถแก่เขาในการซึมซับรูปแบบการต่อสู้และการโจมตีของนักสู้ผู้ที่เขาต่อสู้ด้วย ภารกิจของชูจินโคใช้เวลากว่า 40 ปีจึงสำเร็จ หลังจากนั้น ดามาชิได้เปิดเผยตัวเองว่าแท้จริงแล้วเขาคือราชามังกรโอนากา ชูจินโคเมื่อทราบว่าถูกหลอก เขาจึงหาทางกำจัดโอนากาอย่างเต็มที่ และเชื่อว่าเขาเป็นนักสู้เพียงผู้เดียวที่จะทำการนี้ได้ หลังจากนั้นเขาก็เอาชนะโอนากาได้และกลายเป็นที่รู้จักกันในนามวีรบุรุษแห่งนอกพิภพ 25. เชาคาห์น (Shao Kahn) เป็นจักรพรรดิแห่งนอกพิภพ มีพลังแข็งแกร่งดุจเทพ โหดร้ายและมีมนตร์ดำ เขายังมีลักษณะคล้ายแชงซุงซึ่งเป็นลูกมือ ในการดูดกลืนวิญญาณของผู้อื่น เขาเป็นสามีใหม่ของราชินีซินเดลและเป็นพ่อเลี้ยงของคิทานาและมิลีนา เดิมเชาคาห์นเป็นที่ปรึกษาของโอนาการาชาผู้ปกครองนอกพิภพรายก่อน โอนากามีพลังมหาศาลและต้องการเป็นอมตะแต่แผนการณ์ของโอนากาต้องจบลงเมื่อโอนากาได้ถูกวางยาโดยเชาคาห์น ต่อมาเชาคาห์นได้พยายามยึดครองอาณาจักรอื่นรวมทั้งที่แห่งใหม่เพื่อรวมเข้ากับนอกพิภพ เขาเริ่มที่เมืองของพวกโชคาน เขาสัญญาว่าหากโกโรเจ้าชายแห่งโชคานทำการลงชิงชัยมอร์ทัลคอมแบทในนามของนอกพิภพ เขาจะไม่ทำลายเมืองของพวกโชคาน เชาคาห์นเป็นผู้สังหารสามีของราชินีซินเดลคือกษัตริย์เจอร์รอดแห่งอีเดเนียและรับลูกสาวคือคิทานาไปเป็นลูก โดยที่คิทานาไม่ทราบความจริงว่าเขาไม่ใช่พ่อที่แท้จริง ในเส้นกาลเวลาใหม่ เชาคาห์น ถูกสังหารโดยเหล่าเทพอาวุโสเนื่องจากเขาละเมิดกฎของมอร์ทัลคอมแบท ซึ่งทำการรวมอาณาจักรโดยปราศจากชัยชนะในมอร์ทัลคอมแบท 26. แชงซุง หรือ ชางซง (อังกฤษ: Shang Tsung; จีน: 尚宗) พ่อมดผู้ยะโสและทรงพลัง เขาสามารถดูดกลืนวิญญาณผู้ที่เขาสังหารได้เพื่อที่จะคงพลังและความเป็นหนุ่มให้ตนเอง แชงซุงถูกสาปโดยเทพของตนให้ขโมยวิญญาณ มิฉะนั้นเขาจะแก่อย่างรวดเร็วและตายก่อนวัยอันควร อย่างไรก็ตามการขโมยวิญญาณของเหยื่อทำให้เขาได้เรียนรู้และมีทักษะการต่อสู้ของเหยื่อเช่นกัน เขาเข้าร่วมมอร์ทัลคอมแบทและเอาชนะเป็นแชมป์อย่างยิ่งใหญ่จนกลายเป็นผู้ร่วมดำเนินการชิงชัย ด้วยตัวเลขการชนะ 9 ครั้งจึงมีแนวโน้มที่นอกพิภพของเชาคาห์นจะได้ยึดครองโลก แต่ทั้งตัวเขา สมุน และแชมป์อย่างโกโรก็พ่ายแก้ให้กับหลิวกัง ในการชิงชัยครั้งที่ 10 เชาคาห์นได้คืนความเป็นหนุ่มแก่แชงซุง และให้เขาพยายามล่อหลอกให้นักสู้จากโลกออกไปยังนอกพิภพเพื่อให้จักรพรรดิเชาคาห์นมีความได้เปรียบ แต่ก็ต้องพ่ายแพ้ ในเส้นกาลเวลาใหม่ แชงซุงถูกดูดวิญญาณโดยเชาคาห์นเนื่องจากความไม่พอใจที่แชงซุงทำงานไม่ประสบความสำเร็จ 27. ซอนญา เบลด (Sonya Blade) เป็นทหารหน่วยรบพิเศษกองทัพสหรัฐ เป้าหมายของเธอคือการติดตามและจับตัวเคโน และกำจัดการรวมตัวขององค์กรอาชญากรรมมังกรดำซึ่งมีเคโนเป็นหัวหน้า ซอนญาและทีมได้ติดตามเคโนไปถึงเกาะที่แชงซุงจัดการชิงชัยและเธอถูกซุ่มโจมตีโดยทหารของแชงซุง เพื่อให้ทีมของเธอปลอดภัยเธอจึงตกลงเข้าร่วมการต่อสู้ในการชิงชัย แต่แชงซุงก็ไม่ได้จริงจังกับสัญญานี้และต่อมาได้สังหารผู้ร่วมทีมของเธอ ในเส้นกาลเวลาใหม่ ซอนญาร่วมต่อสู้ปกป้องโลก ต่อมาเธอเป็นผู้นำหน่วยรบพิเศษในการต่อต้านกองทัพเนเธอร์เรล์มของควานชี 28. ซับซีโร (Sub-Zero) เขามักแต่งกายด้วยชุดแถบสีน้ำเงิน พวกเขามีเชื้อสายของผู้ที่สามารถสร้างและควบคุมพลังของน้ำแข็งได้ (พวกครัยโอแมนเซอร์ เผ่าพันธุ์ซึ่งเดิมกำเนิดที่นอกพิภพ) เดิมทีชื่อซับซีโรเป็นของผู้พี่ที่ชื่อ ปีฮาน (อังกฤษ: Bi-Han; จีน: 避寒) แต่ได้ตายจากเหตุการณ์ในมอร์ทัลคอมแบทครั้งที่ 1 และในเวลาต่อมาถูกแทนที่ตำแหน่งนี้ด้วยน้องชายที่ชื่อ กวยเหลียง (อังกฤษ: Kuai Liang; จีน: 奎良) แต่ยังคงใช้ชื่อซับซีโรเหมือนกัน และใช้ชื่อรหัสว่า ทุนดรา ซับซีโรผู้พี่ถูกสั่งโดยหลินเขว่ยให้ร่วมชิงชัยการต่อสู้ ทั้งนี้เพื่อลอบสังหารแชงซุงและขโมยสมบัติออกมา แต่ไม่ประสบความสำเร็จและเขาถูกสังหารโดยสกอร์เปียนผู้ที่ตามหาเขาเพื่อล้างแค้นผู้ที่เคยสังหารตัวสกอร์เปียนในอดีต หลังการตายของผู้พี่ ผู้น้องจึงรับหน้าที่ทำภารกิจแทนพี่ชาย ต่อมาซับซีโรผู้น้องได้หนีออกจากหลินเขว่ยที่ซึ่งต้องการเปลี่ยนเหล่านักสู้ให้เป็นหุ่นไซบอร์ก พวกเขาจึงตั้งโปรแกรมหุ่นสังหารออกตามล่าซับซีโร ซึ่งในตอนนี้เขาได้รับวิสัยทัศน์จากไรเด็นและตกลงเข้าร่วมขับไล่ภัยคุกคาม ในเส้นกาลเวลาใหม่ ซับซีโร ได้ถูกผ่าตัดแปลงเป็นหุ่นไซบอร์กสีน้ำเงินและต่อมาถูกสังหารโดยซินเดล ก่อนจะถูกปลุกชีพเป็นภูตที่คอยรับใช้ควานชี ต่อมาเขาถูกถอนมนตร์กลับเป็นมนุษย์อีกครั้งโดยไรเด็น และเขาได้คืนดีกับสกอร์เปียนหลังจากสกอร์เปียนทราบความจริงทั้งหมด 29. ซารีนา (Sareena) เป็น 1 ใน 3 สาวแห่งมือสังหารของควานชี และถูกสั่งให้ไปสังหารซับซีโรแต่ไม่สำเร็จ ซับซีโรได้สังหารเคียและจาทาคา แต่กลับไว้ชีวิตซารีนา เธอจึงได้ช่วยเขาในการเอาชนะควานชี หลังจากที่เธอแสดงความต้องการออกจากเนเธอร์เรล์ม เธอถูกยิงด้านหลังโดยชินน็อคและทำลายความเป็นมนุษย์ของเธอ ดวงใจของเธอถูกเนรเทศเพื่อเป็นการลงโทษที่เธอทรยศ ต่อมาหลังจากหลายปีที่เธอถูกทรมาน เธอปรากฏในร่างมนุษย์และได้พบกับซับซีโรผู้น้อง เธอรู้สึกว่าซับซีโรติดหนี้บุญคุณที่เธอได้เคยช่วยเหลือซับซีโรผู้พี่ ซับซีโรผู้น้องจึงยอมให้ที่หลบภัยแก่เธอที่หลินเขว่ย ในเหตุการณ์อาร์มาเกดดอน ซารีนาติดตามซับซีโรไปยังเนเธอร์เรล์มและช่วยเขาจากการถูกสังหารโดยนูบไซบอตและสโมค หลังการต่อสู้ซารีนาสูญเสียร่างมนุษย์และกลายเป็นร่างปีศาจที่แท้จริง ต่อมาเธอถูกควานชีลอบทำร้ายและคืนร่างมนุษย์ให้เธอและยังบังคับให้เธอเข้าร่วมฝ่ายเขาแม้เธอจะต่อต้านก็ตาม ต่อมาควานชี ได้ส่งให้เธอไปสังหารเทเว็นแต่เธอพ่ายแพ้ ในเส้นกาลเวลาใหม่ ซารีนาได้ร่วมกับเคนชิและแจ็กซ์ ในการซุ่มโจมตีกลุ่มภูตเนเธอร์เรล์มของควานชี 30. ซินเดล (Sindel) หรือราชินีซินเดล เดิมเป็นผู้ปกครองอาณาจักรอีเดเนียซึ่งเป็นมิตรกับอาณาจักรโลก เธอมีลูกสาวชื่อเจ้าหญิงคิทานา ซินเดลมีพลังในการลอยตัวและสร้างคลื่นโซนิค หมื่นปีก่อนเชาคาห์นได้บุกรุกรานอาณาจักรของเธอ เธอถูกบังคับให้ดูประชาชนของเธอตกเป็นทาส สามีของเธอ(กษัตริย์เจอร์รอด)ได้ถูกสังหารและลูกสาวของเธอถูกนำไปเลี้ยงเป็นลูกโดยเชาคาห์น และตั้งชื่อใหม่เป็นคิทานา ซินเดลได้เสียสละฆ่าตัวตายเพื่อสร้างมนตร์ป้องกันไม่ให้เชาคาห์นทำการรุกรานอาณาจักรโลกได้ แต่ต่อมาเธอถูกปลุกชีพบนโลกอีกครั้ง ในเส้นกาลเวลาใหม่ ซินเดลถูกปลุกชีพโดยควานชี เธอได้สังหารนักสู้จากโลกไปมากมายรวมทั้งคิทานาผู้เป็นลูกสาวของเธอเอง และเธอตายอีกครั้งขณะสู้กับไนท์วูล์ฟและกลายเป็นภูตที่คอยช่วยเหลือควานชี 31. ซูเฮา (อังกฤษ: Hsu Hao; จีน: 許浩) เป็นสมาชิกกลุ่มมังกรแดงและเป็นคู่หูของมาวาโดในการร่วมทำลายกลุ่มมังกรดำ ซูเฮาได้ทำตามคำสั่งจนกลุ่มมังกรดำดูเหมือนจะหมดไปนับแต่จาเร็คได้หายไป มาวาโดยังสั่งให้ซูเฮาทำลายฐานใต้ดินซึ่งเป็นทางเชื่อมระหว่างอาณาจักร เขาวางอาวุธนิวเคลียร์เล็กๆ และหนีออกมาก่อนมันระเบิด 32. เซ็คทอร์ (Sektor) เป็นหนึ่งในสมาชิกของหลินเขว่ย เป็นนินจาหุ่นไซบอร์กสีแดงผู้ซึ่งเคยมีร่างมนุษย์มาก่อน เขาเริ่มเป็นนักสู้จักรกลที่อันตรายและชั่วร้าย เซ็คทอร์ไม่เคยคิดจะคืนกลับความเป็นมนุษย์ของตนเองซึ่งตรงข้ามกับไซแรกซ์ เซ็คทอร์เป็นคนแรกที่อาสาเปลี่ยนแปลงตนเองเป็นหุ่นไซบอร์กแห่งหลินเขว่ย เขาเป็นผู้ตามล่าซับซีโรเช่นกัน หลังจากเซ็คทอร์ได้ทำการต่อสู้กับทัพนอกพิภพ โปรแกรมของเขาเกิดความผิดปกติ เขาคิดว่าผู้นำหลินเขว่ยต้องอยู่เบื้องล่างของเขาและเขาจะเป็นควบคุมชาวหลินเขว่ยเอง เขาจึงตั้งเป้ากำจัดนายใหญ่ของตนและทำสำเร็จ แต่ถูกยับยั้งความเป็นผู้นำเพราะเขาพ่ายแพ้ซับซีโร หลังพ่ายแพ้เขาจึงหนีไปญี่ปุ่นและก่อตั้งเทคูนิน หน่วยนักสู้หุ่นไซบอร์กของเขาเอง ในเส้นกาลเวลาใหม่ เซ็คทอร์ถูกจ้างโดยแชงซุงให้ร่วมชิงชัยมอร์ทัลคอมแบทเพื่อสังหารนักสู้จากโลก แต่ต่อมาเขาถูกสังหารโดยซับซีโร 33. ไซแรกซ์ (Cyrax) กำเนิดที่ประเทศบอตสวานา เขาเป็นหนึ่งในสมาชิกของหลินเขว่ย เป็นนินจาหุ่นไซบอร์กสีเหลืองผู้ซึ่งเคยมีร่างมนุษย์มาก่อนเช่นเดียวกับเพื่อนของเขาคือเซ็คทอร์ แม้เขาไม่ได้เต็มใจในการเปลี่ยนเป็นหุ่นไซบอร์กก็ตาม เขาถูกจับและรับภารกิจเป็นผู้ตามล่าซับซีโรกับสโมคที่หลบหนีออกจากหลินเขว่ย เพื่อที่จะนำเขากลับมาเป็นหุ่นไซบอร์กเช่นกัน ต่อมาซับซีโรเอาชนะไซแรกซ์และได้ตั้งโปรแกรมใหม่ให้ไซแรกซ์ไปทำลายเชาคาห์น แต่เขายังไม่ได้ทำภารกิจเนื่องจากเชาคาห์นได้พ่ายแพ้ต่อนักสู้จากโลกเสียก่อน ไซแรกซ์เสื่อมสภาพลงในทะเลทรายแห่งหนึ่ง และถูกนำไปซ่อมแซมโดยหน่วยรบพิเศษ คือ ซอนญาและแจ็กซ์ และตั้งโปรแกรมให้เขาต่อสู้เพื่อฝ่ายธรรมะ ต่อมาหลังการพ่ายแพ้ของชินน็อค ซอนญาและแจ็กซ์นำเขาไปยังหน่วยสำรวจนอกพิภพและและคืนความเป็นมนุษย์ให้เขาอีกครั้ง ไซแรกซ์ซาบซึ้งและร่วมเข้าสู่องค์กรนี้ ต่อมาไซแรกซ์เผชิญหน้ากับแวมไพร์สาวนิทารา เธอเสนอให้เขาช่วยหาสิ่งที่เธอต้องการเพื่อแลกเปลี่ยนกับการซ่อมแซมแขนที่สามารถนำเขากลับไปยังโลกได้ ไซแรกซ์ได้ลงไปยังชั้นใต้พสุธาในลาวาและค้นพบลูกแก้วที่สามารถแยกอาณาจักรของนิทาราออกจากนอกพิภพได้ เธอจึงได้ทำตามสัญญากับไซแรกซ์ได้ส่งเขากลับยังโลก ในเส้นกาลเวลาใหม่ ไซแรกซ์ถูกจ้างโดยแชงซุง ให้ร่วมชิงชัยมอร์ทัลคอมแบทเพื่อสังหารนักสู้จากโลก 34. ดราห์มิน (Drahmin) เป็นหนึ่งในโอนิ ปีศาจชั้นที่ห้าของเนเธอร์เรล์ม มีแมลงบินตอมอยู่รอบร่างกาย เขาใส่หน้ากากที่ช่วยให้เขาควบคุมโทสะและต่อสู้ด้วยรูปแบบของเนเธอร์เรล์มได้ แต่หากถอดออกเขาจะต่อสู้โดยไร้เป้าหมายและโจมตีแบบผิดปกติ แต่เดิมเขาเป็นแม่ทัพมนุษย์แห่งนอกพิภพ และด้วยความผิดมหันต์เขาถูกเนรเทศไปยังเนเธอร์เรล์มและถูกทรมาน เขาเป็นเพื่อนกับโมล็อก ครั้งหนึ่งแชงซุงเกรงว่าควานชีจะทรยศ จึงได้จ้างให้ดราห์มินและโมล็อกคอยปกป้องเขาจากควานชี ในขณะที่ควานชีก็จ้างทั้งคู่เช่นกัน 35. ดาร์เรียส (Darrius) อดีตผู้คุมแห่งอาณาจักรเซโด ผู้หลงผิดชักนำให้คนอื่นร่วมต่อต้านกฎเกณฑ์ทั้งหลายในอาณาจักร กลยุทธ์หนึ่งของเขาคือการแอบลอบสังหารครอบครัวของไดรู เพื่อขับเคลื่อนให้ไดรูเกิดความแค้นและถูกขับไล่ออกจากการเป็นผู้คุม ซึ่งการหลอกชักนำเป็นผล ต่อมาเขาจ้างไดรูให้ขโมยคำประกาศใช้กฎแห่งรัฐบาลเซดัน 36. เดกอน (Daegon) เป็นครึ่งเทพครึ่งอีเดเนียนและเป็นน้องชายของเทเว็น เขาเป็นผู้ที่ชั่วร้าย เป็นบุตรของเทพผู้คุ้มครองอีเดเนียคืออาร์กัส กับเดเลียแม่มดผู้หยั่งรู้อนาคต เดกอนเป็นผู้ก่อตั้งกลุ่มมังกรแดงขึ้นมา แต่เขาถูกสังหารในการสู้กับพี่ชายคือเทเว็น ทำให้เทเว็นเป็นผู้ได้โอกาสในการต่อสู้กับเบลซในเหตุการณ์อาร์มาเกดดอน 37. เดวอราห์ (D'Vorah) ในภาษาฮิบรูชื่อของเธอแปลว่าผึ้ง เธอมีลักษณะคล้ายแมลงที่เรียกว่าพวกเผ่าไคทินน์ จากอาณาจักรเกาะอาร์นเยค ซึ่งถูกรวมเข้าไว้กับนอกพิภพ เธอมีพลังในการควบคุมแมลง เธอรับใช้โคทัลคาห์น เมื่อมิลีนาถูกจับตัวได้ เธอได้เป็นผู้ลงมือสังหารมิลีนาเองเนื่องจากเคยมีความแค้นต่อกันมาก่อน แต่ต่อมาพบว่าแท้จริงแล้วเธอให้ความเคารพเทพชินน็อคกับควานชี 38. ไดรู (Dairou) ครั้งหนึ่งเขาเคยเป็นผู้คุมแห่งอาณาจักรเซโดที่น่านับถือคล้ายโฮทารุ แต่เขาถูกจำคุกด้วยเหตุที่เขาสังหารชายผู้ที่เขาคิดว่าได้สังหารครอบครัวของเขา สุดท้ายเขาหนีจากคุกในขณะเกิดความอลหม่านจากการนำการต่อต้านโดยดาร์เรียส หลังหนีออกมาเขาไม่ได้ยึดกฎชาวเซดันอีกต่อไปและกลายเป็นคนรับจ้าง เขาถูกจ้างให้ช่วยปล่อยชูจินโคจากคุก ต่อมาเขาถูกจ้างโดยดาร์เรียสให้ขโมยรัฐธรรมนูญแห่งเซโดและหาโอกาสสังหารโฮทารุ 39. ไตรบอร์ก (Triborg) ก่อนที่นายใหญ่แห่งหลินเขว่ยจะเสียชีวิต เขาได้เก็บบันทึกข้อมูลของสมาชิกทุกคนเอาไว้อย่างลับๆ ต่อมาหลังจากซับซีโรสังหารเซ็คทอร์ หน่วยรบพิเศษก็ได้พบข้อมูลที่เก็บไว้ดังกล่าวและนำมาทำการทดสอบในห้องปฏิบัติการ จนทำให้ข้อมูลสัมปชัญญะของเซ็คทอร์, ไซแรกซ์ และ สโมค ประสานเข้าด้วยกันเกิดเป็นไตรบอร์ก ไตรบอร์กได้สังหารทุกคนในห้องปฏิบัติการแล้วหนีออกมา ภารกิจของไตรบอร์กคือเสาะหาและทำลายสิ่งมีชีวิต รวมทั้งสร้างหลินเขว่ยให้เป็นสำนักไซบอร์กอีกครั้ง 40. ทาเคดะ (Takeda) ชื่อเต็มคือ ทาคาฮาชิ ทาเคดะ กำเนิดและอาศัยอยู่ที่เมืองลำปางประเทศไทย เขาเป็นลูกชายของเคนชิกับสุจิน(หญิงลูกครึ่งไทย-อเมริกัน) เมื่อกลุ่มมังกรแดงทราบว่าเคนชิมีลูกชายและภรรยา พวกเขาจึงออกตามล่า แม่ของทาเคดะได้ส่งทาเคดะหนีไปเมืองอื่น สุดท้ายแม่ของเขาถูกสังหาร ต่อมาเคนชิได้พบกับทาเคดะผู้เป็นลูกชาย เมื่อรู้ความจริงเคนชิเกิดความแค้นต่อพวกมังกรแดง เคนชิจึงได้มอบทาเคดะไว้กับฮานโซ ฮาซาชิ(สกอร์เปียน) เพื่อให้เป็นศิษย์ของสำนักชิไรริวและฝึกฝนฝีมือก่อนที่เขาจะออกไปชำระแค้นพวกมังกรแดง 41. ทานญา (Tanya) เธอมักแต่งกายด้วยชุดสีเหลือง เป็นหญิงร่างเพรียวและมองโลกในแง่ร้ายจากอาณาจักรอีเดเนีย เธอถูกเปลี่ยนให้ชั่วร้ายโดยปีศาจ เธอเคารพชินน็อคและให้ความช่วยเหลือพันธมิตรเดนตายกับโอนากา เธอมักจะคิดว่าสิ่งที่ตัดสินใจนั้นถูกต้องแล้ว เธอเป็นผู้ทรยศต่ออีเดเนียและมีความแค้นกับเจด ทานญาได้หลบหนีไปนอกพิภพ ปีต่อมาเธอเป็นผู้ปฏิบัติการให้กับพันธมิตรเดนตาย แต่หลังจากพันธมิตรเดนตายโดนสังหาร บาราคาได้ให้เธอเลือกระหว่างจะรับใช้โอนากาที่ฟื้นคืนชีพหรือจะเลือกความตาย เธอจึงเลือกเข้าร่วมกับโอนากาผู้ซึ่งตามหาเครื่องเทวาทั้ง 6 เพื่อนำมารวมเป็นหนึ่งและนั่นเขาจะได้พลังมหาศาล ทานญาได้นำโอนากาไปยังอาณาจักรบ้านเกิดของเธอและช่วยทาร์คาทันตนหนึ่งจากการโจมตีของเจด ทานญาเป็นคนที่เชื่อใจไม่ได้ เธอหลอกลวงหลิวกังและชาวอีเดเนียน รวมทั้งซินเดล, เจด และคิทานา ในเส้นกาลเวลาใหม่ ทานญาได้รับใช้มิลีนาโดยหวังว่ามิลีนาจะสามารถปลดปล่อยอีเดเนียให้เป็นอิสระจากนอกพิภพ 42. เทรเมอร์ (Tremor) เขาเป็นนินจาที่มักใส่ชุดแถบสีน้ำตาล และมีความสามารถในการสร้างก้อนดินเป็นอาวุธในการต่อสู้ รวมทั้งการทำให้พื้นดินสะเทือนได้ เทรเมอร์เคยเป็นสมาชิกมังกรดำ แต่เขามีความแค้นกับเคโนที่ครั้งหนึ่งเขาถูกเคโนทอดทิ้งไว้ในคุก เขายังได้ตามหาตัวแจ็กซ์เพื่อที่จะสังหารแจ็กซ์ให้ได้ 43. เทเว็น (Taven) เป็นครึ่งเทพครึ่งอีเดเนียน เป็นบุตรคนโตของเทพอาร์กัสผู้คุ้มครองอีเดเนียกับเดเลียแม่มดผู้ทรงพลังซึ่งสามารถมองเห็นอนาคตได้ ความสามารถของเทเว็นคือการควบคุมไฟคล้ายๆกับน้องชายคือเดกอน เทเว็นและเดกอนถูกจัดให้สู้กันโดยบิดาของพวกเขาเพื่อพิทักษ์อาณาจักรจากเหตุการณ์อาร์มาเกดดอนโดยการปราบสัตว์ประหลาดคือเบลซ พวกเขาถูกส่งไปยังโลกและเก็บฟูมฟักไว้โดยสองมังกร จนกระทั่งเบลซเรียกพวกเขาให้ตื่นขึ้น ผู้ชนะจะได้ดำรงตำแหน่งแทนบิดาของพวกเขาและกลายเป็นเทพเต็มตัวรวมทั้งเป็นผู้คุ้มครองอีเดเนีย เมื่อเทเว็นถูกปล่อยออกมาโดยมังกรของเขา เขาพบว่าเดกอนได้ตื่นขึ้นมาก่อนแล้วกว่า 100 ปี ทั้งเดกอนยังได้สังหารพ่อแม่ของพวกเขาเอง และก่อตั้งตระกูลมังกรแดงเพื่อหาตำแหน่งของเบลซและกำจัดเทเว็น แต่สุดท้ายเทเว็นเอาชนะเดกอนได้ในการต่อสู้และไปเผชิญหน้ากับเบลซ หลังเอาชนะเบลซได้พลังของเบลซได้เข้ามาเป็นของเทเว็น เขาจึงกลายเป็นเทพเต็มตัว แม้ว่าสุดท้ายพลังของเบลซจะถูกฉ้อฉลโดยบุรุษศักดิ์สิทธิ์ของโอนากา ชัยชนะของเขาต่อเบลซจึงไม่ได้ทำให้เหล่านักสู้ตายหรือสูญเสียพลัง แต่กลับเพิ่มพลังของเหล่านักสู้และเร่งการเกิดเหตุการณ์อาร์มาเกดดอน เทเว็นต้องรับภารกิจในการหน่วงเวลาการเกิดเหตุการณ์อาร์มาเกดดอนจนกว่าจะหาทางแก้ไขได้ 44. นิทารา (Nitara) เป็นแวมไพร์สาวมีปีกสองข้าง เธอใช้เวลามายาวนานในการค้นหาลูกแก้วลึกลับซึ่งรวมอาณาจักรของเธอกับนอกพิภพไว้ อย่างไรก็ตามเธอไม่สามารถเข้าถึงลูกแก้วได้ เพราะมันอยู่ใต้ลาวาที่หลอมเหลว เธอสร้างข้อแลกเปลี่ยนกับไซแรกซ์เพื่อให้ไปเอาลูกแก้วให้เธอ เมื่อได้มาแล้วนิทาราได้ทำลูกแก้วให้แตกบนพื้นและแยกอาณาจักรของเธอออกจากนอกพิภพในที่สุด เธอหมดสติและเมื่อตื่นขึ้นมาเธอก็ได้อยู่ที่บ้านของตน เธอจึงได้ทำภารกิจปกป้องความมั่นคงของอาณาจักร ต่อมาประชาชนในอาณาจักรของเธอถูกสังหารไปจำนวนมาก นิทาราถูกส่งตัวโดยเทพของเธอเพื่อค้นหากองทัพตามคำทำนายที่สามารถจะทำลายอาวุธของฆาตกรผู้นั้นได้ ขณะเดินทางไปที่นั่นเธอได้พบกับอาชราห์ผู้เป็นเจ้าของอาวุธนั้น เพื่อปกป้องเชื้อสายของเธอนิทาราจึงลวงอาชราห์ออกจากอาณาจักรของเธอไปสู่อีเดเนีย เพื่อที่จะโจมตีอาชราห์ด้วยอาวุธของชาวอีเดเนียนที่อาจต่อกรกับอาชราห์ได้ 45. นูบ ไซบอต (Noob Saibot) เป็นร่างสีดำของซับซีโรผู้พี่(ปีฮาน) ที่ถูกสังหารจากความแค้นของสกอร์เปียนในมอร์ทัลคอมแบท ครั้งที่ 1 และถูกปลุกชีพใหม่ในเนเธอร์เรล์ม เขาสามารถแยกร่างเงาออกมาได้ เขากลายเป็นบริวารของเทพชินน็อค, เชาคาห์น, และควานชี (ชื่อนูบ ไซบอต ในภาษาอังกฤษนั้น เป็นการนำตัวอักษรในชื่อของผู้สร้างเกมคือ บูนและโทเบียส มาเรียงอักษรกลับหลัง) ในเส้นกาลเวลาใหม่ เขาถูกไนท์วูล์ฟเตะหายเข้าไปในโซลนาโด 46. ไนท์วูล์ฟ (Nightwolf) เป็นหมอผีพื้นบ้านอเมริกัน ผู้ซึ่งถูกเลือกให้เป็นหนึ่งในนักสู้จากโลก เขาสามารถสื่อสารกับไรเด็นทางภาพนิมิตได้ และมักมีลางสังหรณ์บอกเหตุการณ์ล่วงหน้าได้ เขาจึงมักเป็นผู้ที่เตือนนักสู้คนอื่นถึงภัยที่จะเกิดขึ้น เขาเป็นผู้แยกร่างมังกรโอนากาออกจากเร็พไทล์และตรึงโอนากาไว้ในเนเธอร์เรล์ม ในเส้นกาลเวลาใหม่ เขาถูกสังหารโดยซินเดล และถูกปลุกชีพเป็นภูตคอยรับใช้ควานชี 47. บาราคา (Baraka) เขาเป็นพวกกลายพันธุ์ที่เรียกว่าทาร์คาทัน เป็นนักสู้ที่รับใช้จักรพรรดิเชาคาห์นแห่งนอกพิภพ และต่อมายังได้เป็นพันธมิตรกับราชามังกรโอนากา บาราคาเป็นสายพันธุ์ผสมระหว่างปีศาจจากเนเธอร์เรล์มและผู้อาศัยในแดนนอกพิภพ บาราคาจะมีดาบยาวที่มือและสามารถหดกลับได้ ในเส้นกาลเวลาใหม่ บาราคายังคงรับใช้เชาคาห์น ต่อมาเขาร่วมกับมิลีนาในการก่อกบฏต่อโคทัลคาห์น ก่อนที่บาราคาจะถูกสังหารโดยเดวอราห์ 48. เบลซ (Blaze) เป็นร่างแห่งธาตุไฟที่คอยไล่ล่าชัยชนะ เขาถูกโจมตีโดยพวกลัทธิโบราณ กลุ่มบุรุษศักดิ์สิทธิ์ที่ยังคงรับใช้ราชามังกรโอนากาได้จับตัวเบลซ โดยใช้เวทมนตร์และให้เขาคอยปกป้องไข่มังกรใบสุดท้าย หลังจากไข่ฟักออกมา เบลซสามารถที่จะดำเนินภารกิจเดิมของตนต่อ เบลซถูกสร้างขึ้นเพื่อเฝ้าดูความแข็งแกร่งของนักสู้ทั้งหมดจากทุกอาณาจักร หลังจากเป็นอิสระจากการคอยปกป้องไข่มังกร เบลซพบว่าตอนที่เขาได้หายไป พลังและจำนวนของเหล่านักสู้เริ่มมีมากจนเกินไป และเดกอนก็ได้ฟื้นขึ้นมาแล้ว เขาจึงวางแผนที่จะนำนักสู้ทั้งหมดมารวมกันเพื่อต่อสู้เป็นครั้งสุดท้าย สิ่งนี้ทำให้สองพี่น้องเทเว็นและเดกอนจะต้องหยุดเขาเพื่อป้องกันการเกิดอาร์มาเกดดอน เบลซรู้ว่ามีบางอย่างจากเนเธอร์เรล์มได้ส่งผลกับเดกอน เบลซตัดสินใจเดินทางไปที่นั่นเพื่อค้นหาต้นตอ เมื่อเทเว็นเอาชนะเดกอนในการต่อสู้แล้ว เบลซเตรียมต่อสู้กับเทเว็น แต่เขาได้ตกเป็นทาสรับใช้ของบุรุษศักดิ์สิทธิ์ของโอนากา คาถาที่พวกเขาใช้กับเบลซได้ทำให้ภารกิจของเบลซผิดวัตถุประสงค์ไปจากเดิม สุดท้ายเทเว็นเอาชนะเบลซ แต่ก็ไม่สามารถหยุดการเกิดขึ้นของเหตุการณ์อาร์มาเกดดอนได้ 49. โบไรโช (Bo' Rai Cho) เป็นปรมาจารย์ฝึกนักสู้ เขามักจะมึนเมาและถือขวดเหล้าอยู่เสมอ เขาเป็นชาวนอกพิภพผู้ซึ่งคอยฝึกฝนบรรดานักสู้ เนื่องจากเขากำเนิดจากนอกพิภพ เขาจึงไม่อาจเข้าร่วมชิงชัยมอร์ทัลคอมแบท เพราะจะหมายความว่าเขาจะแข่งขันในนามชาวนอกพิภพและนั่นคือในนามจักรพรรดิเชาคาห์นผู้โหดร้าย เขาได้ฝึกฝนเหล่านักสู้เพื่อเข้าร่วมในการแข่งขัน หลังล้มเหลวมาหลายครั้ง สุดท้ายเขาทำสำเร็จในการฝึกฝนหลิวกังซึ่งเอาชนะแชงซุงได้ และกลายเป็นแชมป์ของการแข่งขันมอร์ทัลคอมแบท เมื่อเขาได้ข่าวว่าหลิวกังถูกสังหารโดยพันธมิตรเดนตาย เขาได้ให้คังลาวอยู่ภายใต้การฝึกฝนของเขาแทน ขณะที่กลุ่มนักสู้จากโลกเตรียมการโจมตีคู่พันธมิตรเดนตายนั้น โบไรโชแอบเข้าไปในปราสาทและนำร่างของลีเหมยออกมา เขาได้รวมกลุ่มใหม่กับนักสู้อื่นจากโลกซึ่งนำโดยไรเด็น แต่ถอนตัวเพื่อความปลอดภัยไม่ได้เข้าร่วมในการต่อสู้ ในเส้นกาลเวลาใหม่ โบไรโชถูกสังหารโดยชินน็อค ณ วิหารฟ้าของไรเด็น 50. ฟรอสต์ (Frost) เธอมักแต่งกายด้วยชุดแถบสีน้ำเงิน เธอถูกพบโดยซับซีโร ด้วยประทับใจในความสามารถและฝีมือของเธอเขาจึงให้เธอเป็นลูกมือ แต่ซับซีโรไม่สามารถจะสอนความถ่อมตนให้เธอได้ ฟรอสต์ปรารถนาจะเป็นผู้นำสูงสุดของสำนักของเธอ เธอตรึงซับซีโรด้วยน้ำแข็งและกระชากเหรียญมังกรสัญลักษณ์ที่เพิ่มความสามารถของซับซีโรและเป็นสัญลักษณ์ของผู้นำหลินเขว่ยออกจากอกของเขา ด้วยความที่เธอไร้ความสามารถและไม่เคยฝึกฝนเธอจึงไม่สามารถควบคุมเหรียญมังกรได้ ทำให้เธอถูกสังหารด้วยความสามารถในการแช่แข็งของเธอเอง ซับซีโรฝังศพเธอที่นอกพิภพและยกโทษให้เธอ ต่อมาฟรอสต์ได้ตื่นขึ้นและรู้ตัวว่าอยู่นอกพิภพ โดยเธอเชื่อว่าซับซีโรได้เอาเหรียญมังกรของเธอไป เธอจึงกลับไปยังหลินเขว่ยบนโลกเพื่อสังหารซับซีโร แต่ซับซีโรได้แช่แข็งเธอและเก็บเธอไว้ในหีบลึกใต้วิหาร เมื่อเทเว็นได้เข้ามายังวิหารหลินเขว่ย เขาได้สลายน้ำแข็งและปลดปล่อยเธอ ตอนแรกเธอคิดว่าเทเว็นคือซับซีโรและต่อสู้กับเขา เมื่อรู้ความจริงเธอได้วิ่งออกไปพร้อมความอายและหัวเสีย ในเส้นกาลเวลาใหม่ ฟรอสต์ลอบทำร้ายฮานโซ ฮาซาชิ แต่ถูกขัดขวางและแช่แข็งโดยซับซีโร 51. ฟูจิน (อังกฤษ: Fujin; จีน: 風神) เขาเป็นเทพแห่งวายุหรือลม เป็นหนึ่งในสี่ของผู้ที่ได้รับมอบหมายโดยไรเด็นให้คอยเฝ้าคุ้มครองเครื่องรางของชินน็อค เขาได้ร่วมกับไรเด็นในการต่อต้านชินน็อคและช่วยกองทัพชาวโลกในการโจมตีปราสาทของเชาคาห์น หลังชินน็อคพ่ายแพ้ ฟูจินได้กลายเป็นเทพองค์ใหม่แห่งอาณาจักรโลกโดยไรเด็นเป็นผู้มอบตำแหน่งให้ ในเส้นกาลเวลาใหม่ ฟูจินช่วยไรเด็นในการต่อสู้กับชินน็อคและควานชี 52. เฟร์รา/ทอร์ (Ferra/Torr) มีสองร่างโดยต่อสู้ร่วมกัน เฟร์ราเป็นหญิงแคระ ส่วนทอร์เป็นชายร่างใหญ่ เป็นหนึ่งในสปีชีส์ของนอกพิภพที่มีพันธะพึ่งพากัน พวกเขาเป็นผู้คอยคุ้มกันให้กับโคทัลคาห์น เนื่องจากโคทัลคาห์นเคยเป็นผู้ที่ช่วยปลดปล่อยพวกเขาทั้งคู่จากพวกทาร์คาทัน 53. มาวาโด (Mavado) นับตั้งแต่กลุ่มมังกรแดงของเขาถูกทำลายโดยกลุ่มมังกรดำ เขายังคงต้องปิดความลับการรอดชีวิต เขาตัดสินใจใช้หน่วยรบพิเศษเพื่อบรรลุวัตถุประสงค์ของตนเอง มาวาโดได้ให้คู่หูของเขาคือซูเฮา แฝงตัวไปยังหน่วยสำรวจโลกภายนอก และช่วยพวกเขาในการสังหารสมาชิกคนสุดท้ายของมังกรดำ ต่อมามาวาโดถูกจ้างโดยพันธมิตรเดนตายให้ไปสังหารเคนชิ เพื่อแลกกับโอกาสการพบกับสมาชิกคนสุดท้ายขององค์กรมังกรดำคือเคโนซึ่งตอนนี้เป็นนายพลของพันธมิตรเดนตาย และให้พวกเขาทำลายหน่วยสำรวจโลกภายนอกเพื่อป้องกันหน่วยรบพิเศษที่จะสามารถออกมาสู่นอกพิภพได้ทางประตูมิติ มาวาโดทำได้สำเร็จ มาวาโดเอาชนะเคนชิได้ จึงทำให้เขาสามารถที่จะต่อสู้กับเคโนได้ตามสัญญา อย่างไรก็ตาม มาวาโดได้จับตัวเคโนและให้สมุนนำตัวไปยังกองบัญชาการ ต่อมาคาบาลได้ฟื้นตัวอย่างเต็มที่จากการพักฟื้นในอาณาจักรเคออส และดูเหมือนเขาจะสังหารมาวาโดและได้รับดาบตะขอคืน 54. มิลีนา (Mileena) เธอมักแต่งกายด้วยชุดสีชมพู เป็นมือสังหารที่คอยรับใช้เชาคาห์น และเป็นน้องสาวที่ชั่วร้ายของคิทานา เธอมีความอิจฉาต่อคิทานา นอกจากนี้เธอยังรับใช้ชินน็อคและโอนากาด้วย ในเส้นกาลเวลาใหม่ เธอถูกสร้างขึ้นโดยแชงซุงโดยเธอเป็นตัวโคลนของคิทานาที่ไม่สมบูรณ์จากการนำเลือดคิทานาไปผสมกับพวกทาร์คาทัน ทำให้เธอมีฟันยาวและแหลมคม เธอคอยรับใช้เชาคาห์นและได้ขึ้นครองบัลลังก์แห่งนอกพิภพหลังจากเชาคาห์นตาย แต่ต่อมาถูกแย่งชิงตำแหน่งโดยโคทัลคาห์น และเธอถูกสังหารโดยเดวอราห์ 55. มีท (Meat) เป็นตัวทดลองที่น่าสยอง มีลักษณะเป็นเนื้อหนังและเลือดอาบ ถูกสร้างโดยแชงซุง แต่เขาได้ออกมาจากคลัตช์ของพ่อมดก่อนที่จะสามารถทำการได้เสร็จสมบูรณ์ 56. โมแค็ป (Mokap) เป็นนักแสดงตรวจจับการเคลื่อนไหวของร่างกาย และมีลูกบอลตามร่างกาย เขามีความรู้เกี่ยวกับศิลปะและรูปแบบการต่อสู้ เดิมเขาเป็นอาจารย์สอนศิลปะการต่อสู้ทางตอนเหนือของชิคาโก วันหนึ่งเขาถูกเรียกตัวโดยจอห์นนี่ เคจ เพื่อทำงานแสดงเกี่ยวกับการตรวจจับการเคลื่อนไหวในภาพยนตร์เรื่องใหม่ของเขา โมแค็ปจึงได้เข้าสู่ฮอลลีวู้ด โมแค็ปร่วมต่อสู้ในฝ่ายธรรมะและได้รับพลังพิเศษบางอย่าง 57. โมทาโร (Motaro) เป็นครึ่งคนครึ่งสัตว์จำพวกม้า มีเขา มีหางยาว มี 2 แขนและ 4 ขา เรียกว่า เซนทอร์(Centaur) โมทาโรได้มีความขัดแย้งกับเผ่าโชคานมายาวนาน (พวกมี 4 แขนและ 2 ขา ได้แก่ โกโร, ชีว่า และคินทาโร) เนื่องจากเชาคาห์นโปรดปรานพวกเซนทอเรียนและช่วยโมทาโรในการปราบปรามเชื้อสายโชคาน โมทาโรมีหางคล้ายใบมีดและผิวหนังที่มีความสามารถสะท้อนกลับการจู่โจมจากคู่ต่อสู้ ต่อมาเซนทอร์ถูกสาปโดยเผ่าโชคานให้เหลือเพียง 2 เท้า จึงเรียกเป็นชื่อใหม่ว่า มิโนทอร์(Minotaur) ในเส้นกาลเวลาใหม่ โมทาโรถูกสังหารโดยไรเด็น 58. โมล็อก (Moloch) เป็นสหายของดราห์มิน และเป็นปีศาจตัวโตจากเนเธอร์เรล์ม พ่อมดควานชีได้ยื่นข้อเสนอการปลดปล่อยพวกเขาออกจากเนเธอร์เรล์ม หากพวกเขายอมช่วยปกป้องควานชีจากนินจาสกอร์เปียน พวกเขายอมรับข้อเสนอและคอยจัดการสกอร์เปียนเมื่อเขาเข้าใกล้ควานชี 59. เรน (Rain) เขามักแต่งกายด้วยชุดแถบสีม่วง มีพลังในการควบคุมน้ำ เขาเป็นชาวอีเดเนียนที่หลบหนีออกมาระหว่างที่คาห์นบุกอาณาจักรและพ่อเลี้ยงของเขาซึ่งเป็นแม่ทัพได้ถูกสังหาร พันปีต่อมาเรนกลับมาในระหว่างที่คาห์นบุกโลก และเขาเลือกอยู่ข้างคาห์น ต่อมาควานชีได้บอกกับเรนว่า แท้จริงแล้วเรนคือผู้สืบสกุลที่แท้จริงของอาร์กัสเทพผู้คุ้มครองอีเดเนีย เรนจึงได้เริ่มอ้างตนเป็นเจ้าชายแห่งอาณาจักร แต่เขายังคงเลือกอยู่ข้างอธรรมแม้เขาจะไม่ได้รับใช้คาห์นแล้วก็ตาม ในเส้นกาลเวลาใหม่ เรนได้รับใช้มิลีนาและเสนอความคิดให้มิลีนาขโมยเครื่องรางของชินน็อคมาเพื่อต่อกรกับโคทัลคาห์น 60. เร็พไทล์ (Reptile) เขามักแต่งกายด้วยชุดแถบสีเขียว เป็นแรพเตอร์ที่เกือบสูญพันธุ์มีสองขาเหมือนมนุษย์แต่ใบหน้าคล้ายสัตว์เลื้อยคลานสามารถพ่นกรดได้ เร็พไทล์ได้รับใช้เชาคาห์น โดยหวังว่าเผ่าพันธุ์ของตนเองจะถูกฟื้นฟูขึ้นอีกครั้ง เร็พไทล์เป็นศัตรูที่ซ่อนเร้นอย่างลึกลับ เร็พไทล์ถูกดึงออกไปนอกพิภพเพื่อเป็นทาสของเชาคาห์น โดยคาห์นสัญญาจะปลุกชีพเผ่าพันธุ์ของเขาให้เพื่อสนองความภักดี เร็พไทล์ได้รับใช้เชาคาห์นโดยทำหน้าที่เป็นทหารประจำตัวของแชงซุง และถูกสั่งให้ไปสังหารเจ้าหญิงคิทานาแต่ก็พ่ายแพ้ ต่อมาเร็พไทล์ได้ไปเป็นผู้รับใช้ของเทพชินน็อค เร็พไทล์ได้เจอกับไข่แห่งมังกรโอนากา ซึ่งได้แปลงร่างเร็พไทล์ไปเป็นอวตารของโอนากาจนนำไปสู่เหตุการณ์ดีเซพชั่น ในเส้นกาลเวลาใหม่ เร็พไทล์คอยรับใช้เชาคาห์น และต่อมาได้ร่วมกับโคทัลคาห์นในการโค่นบัลลังก์มิลีนา 61. เรโกะ หรือ เรโค (ญี่ปุ่น: レイコ; อังกฤษ: Reiko) เป็นนายพลประจำกองทัพของชินน็อคและเชาคาห์น เรโกะมีแรงดลใจที่วันหนึ่งจะได้แทนที่จักรพรรดิ เขาได้ทำลับๆ ล่อๆ ที่ห้องของเชาคาห์นและสวมหมวกเหล็ก เรโกะพยายามให้เทเว็นร่วมกองทัพของคาห์น เนื่องจากประทับใจในฝีมือการต่อสู้ แต่เทเว็นไม่ได้ใส่ใจเพราะเขาเพียงต้องการสังหารควานชีและเอาชนะเรโกะเท่านั้น 62. ไรเด็น หรือ เรย์เดน (อังกฤษ: Raiden / Rayden ; ญี่ปุ่น: 雷電) ชาวอเมริกันพื้นเมืองรู้จักในนามเฮาคาห์ (Haokah) คือเทพสายฟ้าของจักรวาลมอร์ทัลคอมแบทและคอยคุ้มครองอาณาจักรโลก เขามีความสามารถควบคุมสายฟ้า สามารถเหาะและหายตัวได้ เมื่ออาณาจักรโลกเริ่มก่อตั้ง ไรเด็นเป็นผู้คอยคุ้มครอง เขาต่อสู้กับเทพอาวุโสชินน็อคผู้ขี้โกงซึ่งต้องการล้มล้างเหล่าเพื่อนเทพของเขา ด้วยความช่วยเหลือของเหล่าเทพอาวุโส ไรเด็นเอาชนะชินน็อคและเนรเทศเขาสู่เนเธอร์เรล์ม และคุ้มกันเครื่องรางแห่งพลังของชินน็อคในสถานที่ลับ ณ วิหารในเทือกเขาของเนปาล แชงซุงได้เชิญไรเด็นให้เข้าร่วมชิงชัยมอร์ทัลคอมแบท และใช้ร่างมนุษย์ในการต่อสู้ ไรเด็นรู้ถึงความตั้งใจของเชาคาห์นจึงเตือนสมาชิกที่เหลือหลิวกังและคังลาวให้ระวังภัยจากเชาคาห์น ไรเด็นได้เดินทางสู่นอกพิภพเพียงลำพัง แม้เชาคาห์นจะเอาวิญญาณทุกดวงจากโลกเป็นของตนเองได้ แต่ไรเด็นสามารถปกป้องดวงวิญญาณของหลิวกังและนักสู้อื่นๆที่เขาเลือกได้ ในเส้นกาลเวลาใหม่ ไรเด็นได้ส่งภาพนิมิตกลับไปในอดีตเพื่อไม่ให้เกิดเหตุการณ์อาร์มาเกดดอน แต่ต่อมาเขาเกิดพลั้งมือสังหารหลิวกังโดยไม่ตั้งใจ ชื่อ Raiden ออกเสียงว่า ไรเด็น ตามภาษาญี่ปุ่น ซึ่งเป็นต้นกำเนิดของตัวละครเทพสายฟ้า โดยคำว่า ไร- (雷) ในภาษาญี่ปุ่นแปลว่าสายฟ้า ส่วน -เด็น (電) แปลว่าไฟฟ้า (ในโบราณแปลว่าฟ้าแลบ) ปัจจุบันในเวอร์ชันของเกมอาเขตชื่อของไรเด็นสะกดในภาษาอังกฤษว่า Raiden แต่เวอร์ชันอื่นๆ เช่น ภาพยนตร์, ซีรีส์โทรทัศน์, และคอมมิค จะเลี่ยงไปสะกดเป็น Rayden ซึ่งอาจเพราะปัญหาด้านลิขสิทธิ์จากชื่อหรือเพื่อหลีกเลี่ยงความสับสนกับชื่อ Raiden ของซีรีส์ Fatal Fury ดังนั้นเวอร์ชันเกมคอนโซลในอดีตจนถึงมอร์ทัลคอมแบท 4 และภาพยนตร์จึงได้ใช้ชื่อเป็น Rayden ซึ่งเมื่อสะกดแบบนี้จึงอาจเขียนชื่อเป็นภาษาไทยว่า เรย์เดน ก็ได้ แต่อย่างไรก็ตามทางผู้สร้างเกมอย่าง เอ็ด บูน ไม่ได้รู้สึกชอบในการเปลี่ยนชื่อดังกล่าว 63. ลีเหมย (อังกฤษ: Li Mei; จีน: 李梅) เป็นชาวนอกพิภพ ชาวบ้านในหมู่บ้านของเธอถูกเกณฑ์ไปเป็นทาสเพื่อสร้างปราสาทของแชงซุงรอบโซลนาโด ควานชี ได้ยื่นสัญญาการปลดปล่อยหากเธอต่อสู้เอาชนะเคโนได้ ระหว่างนี้เธอได้เป็นมิตรกับชูจินโคผู้ที่ถูกจับโดยเคโนระหว่างตามหาเครื่องเทวามา 40 ปี ชูจินโคเสนอจะฝึกวิชาต่อสู้ให้เธอแม้จะดูมีโอกาสชนะน้อย แต่แล้วเธอชนะในการต่อสู้และได้รับสิทธิในการปลดปล่อยร่างทหารของราชามังกรได้หนึ่งราย ในช่วงเหตุการณ์ดีเซพชัน โบไรโชได้ช่วยชีวิตเธอ ลีเหมยได้รับมุมมองบางอย่างจากนักสู้โบราณคนนี้ ต่อมาเมื่อราชามังกรโอนากาฟื้นคืนชีพ เธอได้กลับกลายเป็นราชินีของราชามังกร และในเหตุการณ์อาร์มาเกดดอนเธอเป็นคนแรกที่ถูกสังหาร(โดยโฮทารุ) ในเส้นกาลเวลาใหม่ ลีเหมยได้นำประชาชนของเธอลี้ภัยสงครามพลเรือนของนอกพิภพมาที่อาณาจักรโลก 64. สกอร์เปียน (Scorpion) เดิมชื่อ ฮานโซ ฮาซาชิ (Hanzo Hasashi) แห่งสำนักชิไรริว เขามักแต่งกายด้วยชุดแถบสีเหลือง แต่ต่อมาได้ถูกสังหารและถูกปลุกชีพกลายเป็นปีศาจนินจาที่คอยแสวงหาทางแก้แค้นผู้ที่ได้สังหารตัวเขาและบรรพบุรุษชิไรริวของเขา ซึ่งเขาคิดว่าฆาตกรผู้นั้นคือซับซีโร เขาจะเป็นพันธมิตรกับใครก็ตามที่สามารถแสวงหาหนทางแก้แค้นให้เขาได้ ควานชีจึงได้ใช้โอกาสนี้ในการสร้างสัญญาเพื่อแลกเปลี่ยนผลประโยชน์ต่อกัน ทั้งที่แท้จริงแล้วควานชีคือผู้ที่อยู่เบื้องหลังการสังหารในครั้งนั้น ในเส้นกาลเวลาใหม่ สกอร์เปียนเป็นภูตที่คอยรับใช้ควานชี ต่อมาเขาถูกถอนมนตร์โดยไรเด็นและกลับเป็นมนุษย์อีกครั้ง ซับซีโรได้แสดงหลักฐานความจริงกับ ฮานโซ ฮาซาชิ เกี่ยวกับการตายของลูกและภรรยาของเขารวมทั้งการสูญสิ้นชิไรริว จนทำให้ฮานโซตามล่าและสังหารควานชีผู้เป็นต้นเหตุของเรื่องทั้งหมดได้ในที่สุด 65. สคาร์เลต (Skarlet) เธอมักแต่งกายด้วยชุดสีแดงเลือด เธอเป็นนักสู้ที่ถูกสร้างและปลดปล่อยโดยเชาคาห์น เป้าหมายเดียวของเธอคือการหาจุดประสงค์ที่แท้จริงของควานชี ในการเข้าร่วมมอร์ทัลคอมแบท เธอใช้ดาบโคดาชิและมีดคุนาอิเป็นอาวุธ 66. สไตรเกอร์ (Stryker) หรือ เคอร์ทิส สไตรเกอร์ เป็นตำรวจผู้นำของหน่วยควบคุมการจลาจล เมื่อประตูเชื่อมนอกพิภพได้เปิดขึ้น ณ เมืองหนึ่งที่ไม่ทราบชื่อ วิญญาณของเหล่ามนุษย์ถูกยึดเอาไปโดยเชาคาห์น ยกเว้นนักสู้ผู้ที่ถูกเลือกไว้โดยไรเด็นเท่านั้น สไตรเกอร์ไม่เข้าใจว่าทำไมเขายังคงอยู่รอด จนกระทั่งเขาได้พบไรเด็น และบอกให้เขาไปพบกับนักสู้ที่ถูกเลือกคนอื่นๆ และเรียนรู้ถึงความสำคัญที่เขายังคงรอดชีวิต เขาไม่ได้ปรารถนาจะเป็นเพียงไม่กี่คนที่รอด แต่เขาอยากแก้แค้นให้กับผู้บริสุทธิ์ ในเส้นกาลเวลาใหม่ เขาร่วมต่อสู้ปกป้องโลกแต่ถูกสังหารโดยซินเดล ต่อมาถูกปลุกชีพเป็นภูตคอยรับใช้ควานชี 67. สโมค (Smoke) เดิมชื่อ โทมัส เวอรบาดา เป็นชาวสาธารณรัฐเช็ก เขามักแต่งกายด้วยชุดสีเทา-ดำ มีผมสีเงินและมีควันฟุ้งจากร่างกาย ตอนที่เขาเป็นเด็ก เขาถูกลักพาตัวและถูกบูชายัญแก่ปีศาจ และต่อมาได้คืนร่างมนุษย์แต่สูญเสียความทรงจำ เขาเป็นมือสังหารแห่งสำนักหลินเขว่ยและเป็นเพื่อนกับซับซีโรผู้น้อง ทั้งคู่ได้ออกไปนอกพิภพเพื่อสังหารแชงซุงแต่ไม่สำเร็จ เมื่อทั้งสองกลับมาที่หลินเขว่ย เขาพบว่าพวกหลินเขว่ยเตรียมการเลือกนักสู้ที่ดีที่สุดเพื่อแปลงร่างกายไปเป็นหุ่นไซบอร์ก เหมือนที่ทำกับไซแรกซ์และเซคทอร์มาแล้วก่อนหน้านี้ ทั้งสโมคและซับซีโรได้หนีออกมา แต่สโมคถูกจับตัวได้และถูกเปลี่ยนเป็นหุ่นไซบอร์ก สโมคถูกตั้งโปรแกรมให้ตามล่าซับซีโรเพื่อนของเขา แต่เขาได้ค้นพบว่าเขายังคงมีจิตวิญญาณและเป็นหนึ่งในนักสู้ที่ไรเด็นได้เลือกไว้ เขาจึงช่วยซับซีโรต่อสู้กับไซแรกซ์และเซ็คทอร์ ในเส้นกาลเวลาใหม่ สโมคไม่ได้ถูกเปลี่ยนไปเป็นหุ่นไซบอร์ก เขาถูกสังหารโดยซินเดล และถูกปลุกชีพเป็นภูตคอยรับใช้ควานชีและเรียกตัวเองว่า เอเนนรา (Enenra) ซึ่งเป็นสิ่งมีชีวิตที่ประกอบขึ้นจากควันและไอหมอก 68. หลิวกัง หรือ ลิวแคง (จีน: 劉鋼; อังกฤษ: Liu Kang) เดิมเป็นพระแห่งเส้าหลินที่เข้าร่วมชิงชัยมอร์ทัลคอมแบท เพื่อปกป้องอาณาจักรโลกจากการถูกรุกราน ตั้งแต่เขาได้รับชัยชนะ เขาก็ได้กลายเป็นผู้นำอาณาจักรโลกในการต่อสู้ โดยมีเทพไรเด็นคอยช่วยเหลือ หลิวกังยังมีสัมพันธภาพที่โรแมนติกกับเจ้าหญิงคิทานาซึ่งเป็นลูกเลี้ยงของ เชาคาห์นจักรพรรดิแห่งนอกพิภพ หลิวกัง ต่อสู้ด้วยกังฟู เขาเข้าร่วมมอร์ทัลคอมแบท ครั้งที่ 10 ในเส้นกาลเวลาเดิมเพื่อปกป้องอาณาจักรโลกจากการถูกยึดครอง และเขาสามารถเอาชนะโกโรได้ ในเส้นกาลเวลาใหม่ หลิวกังสามารถเอาชนะแชงซุง และเชาคาห์นผู้ยิ่งใหญ่ ก่อนถูกไรเด็นพลั้งมือสังหาร ต่อมาหลิวกังถูกปลุกชีพเป็นภูตคอยรับใช้ควานชีและชินน็อค 69. อาชราห์ (Ashrah) เธอมักแต่งกายด้วยชุดสีขาว และสวมหมวกใบใหญ่ที่มีผ้าคลุม เธอเป็นปีศาจสาวจากเนเธอร์เรล์ม มีรูปพรรณงดงามและอ่อนน้อม ครั้งหนึ่งเธอเคยเป็นสมาชิกกลุ่มผองพี่น้องแห่งเงาของควานชี ซึ่งนับถือเทพอาวุโสผู้ตกต่ำชินน็อค วันหนึ่งอาชราห์ปฏิเสธจะทำตามคำสั่งของควานชี ขณะที่เธอหนีออกจากเนเธอร์เรล์ม เธอได้พบดาบศักดิ์สิทธิ์คือกริช ซึ่งจะทำให้วิญญาณของเธอบริสุทธิ์จากความชั่วร้ายในแต่ละครั้งที่เธอทำการฆ่า โดยเธอไม่ได้รู้ว่าที่จริงแล้วมีดนั้นคืออาวุธในการฆ่าแวมไพร์ ซึ่งมันทำให้ผู้ที่ถือมันมีความเชื่อผิดๆในการใช้มันฆ่าแวมไพรฺ์และปีศาจอื่นๆ เธอได้ตามหานูบไซบอต ผู้ที่เธอคิดว่าเป็นปีศาจผู้ทรงพลัง เพราะนั่นเท่ากับทำให้เธอบริสุทธิ์อย่างสมบูรณ์ หลังจากเธอได้สังหารปีศาจมากมายในเนเธอร์เรล์ม เธอได้ปรากฏออกมาในอาณาจักรที่ไม่คุ้นเคย ห้อมล้อมโดยเหล่าเทวา พวกเขาได้เลือกเธอ ผู้ที่จะขึ้นเป็นนางฟ้าแห่งแสงสว่าง ที่ครั้งหนึ่งเธอได้ใช้อาวุธผลาญความมืด หลังจากยอมทำตามความตั้งใจของพวกเขา อาชราห์ถูกนำไปยังเวเทอร์นัสเพื่อเริ่มสังหารพวกแวมไพร์ซึ่งเธอเห็นว่าพวกมันเป็นสิ่งชั่วร้าย แต่เธอพ่ายแพ้ให้กับนิทาราแล้วออกจากอีเดเนียเพื่อตามหาพลังของเบลซเพื่อที่จะทำลายนิทาราและรับความบริสุทธิ์ เธอยังคิดว่าการสังหารเออร์แม็คก็จะมีผลเช่นเดียวกัน เพราะว่าพลังของเขาอยู่ในเนเธอร์เรล์มถึงแม้เขาจะเป็นนักสู้ที่ดี ตั้งแต่พวกเขาพบกัน อาชราห์เกลียดชังเขาเสมอ 70. เออร์แม็ค (Ermac) เขามักแต่งกายด้วยชุดแถบสีแดง เขาเป็นร่างที่ประกอบด้วยวิญญาณจำนวนมากของนักสู้ที่ถูกสร้างโดยแชงซุง ด้วยเหตุนี้เออร์แม็คจึงเป็นร่างพหุนามและเรียกแทนตัวเองว่าเรา เขาเป็นหนึ่งในนักสู้ของเชาคาห์น เออร์แม็คจะดูดวิญญาณมาสะสม ในภารกิจหนึ่งในเนเธอร์เรล์มเออร์แม็คได้คุ้นเคยกับชูจินโค แม้ภายหลังเชาคาห์นจะพ่ายแพ้ตอนบุกโลกเออร์แม็คยังคงอยู่ภายใต้การควบคุมของคาห์นและเตร็ดเตร่ออกไปนอกพิภพ ต่อมาเคนชิได้พบเออร์แม็คและปลดปล่อยเขาจากการควบคุมของเชาคาห์น เออร์แม็คตัดสินใจชดเชยหนทางเดิมที่เขาทำด้วยการเป็นนักสู้ที่ดี หลังจากการตัดสินใจนี้เขาได้พบกับหลิวกังผู้ที่ต้องการมิตรและปลดปล่อยเหล่าสหายจากการตกเป็นทาส เออร์แม็คจึงรับโอกาสนี้ในการชดเชยสิ่งที่เคยทำผิดในนามของเชาคาห์น เขาจึงช่วยหลิวกังและปล่อยเหล่าสหายจากการควบคุมของโอนากาได้สำเร็จ ต่อมาพบว่าหนึ่งในวิญญาณที่อยู่ในเออร์แม็ค คือกษัตริย์เจอร์รอดผู้เป็นอดีตสามีของซินเดลและบิดาของคิทานา ในเส้นกาลเวลาใหม่ เออร์แม็คเป็นผู้ทำลายแขนปกติของแจ็กซ์ เขายังคงคอยรับใช้เชาคาห์น และต่อมารับใช้โคทัลคาห์น 71. เออร์รอน แบล็ค (Erron black) เป็นชาวโลกและเป็นพวกรับจ้าง เขาได้ไปสู่นอกพิภพและเป็นผู้คอยให้ความช่วยเหลือโคทัลคาห์นซึ่งเป็นนายจ้าง แบล็คมีความถนัดในการใช้ปืนต่างๆในยุคของเขา คือปี ค.ศ.1880 กล่าวกันว่าเขาเคยพยายามเข้าร่วมกับกลุ่มมังกรดำแต่ถูกปฏิเสธ 72. โอนากา (Onaga) หลายล้านปีก่อนถูกรู้จักในชื่อราชามังกรและเป็นผู้ปกครองนอกพิภพ ต่อมาเชาคาห์นซึ่งเป็นหนึ่งในที่ปรึกษาได้วางยาเขาและยึดครองนอกพิภพไว้เอง โอนากาสามารถเก็บสติของตนไว้ในหลุมศพได้ ก่อนที่หลิวกังจะเป็นผู้ชนะในการชิงชัยครั้งแรก โอนากาได้ติดต่อทางความตายกับชูจินโคโดยผ่านร่างอวตารชื่อดามาชิ (แปลว่า การหลอกลวง) เขาโน้มน้าวให้ชูจินโคทำการรวบรวมเครื่องเทวาทั้ง 6 หรือคามิโดกุจากแต่ละอาณาจักร โดยอ้างว่าเขาเป็นทูตของเทพอาวุโส เมื่อไข่มังกรฟักออกมามันได้เคลื่อนย้ายพลังไปยังเร็พไทล์ ซึ่งเป็นการเติมเต็มให้โอนากาคืนชีพกลับมาโดยสมบูรณ์ โอนากาใช้ร่างที่แปลงของเร็พไทล์เป็นที่อาศัย หลังจากเขาเอาชนะควานชี, แชงซุง และไรเด็น โอนากาได้ปลุกชีพนักรบของโลกมาเป็นทาสรับใช้ของเขา เขาสร้างพันธมิตรกับเหล่าทาร์คาทันเพื่อให้สกัดกองทัพของอีเดเนียไว้ที่อ่าวในขณะที่เขากำลังค้นหาเวทมนตร์ที่จะรวมเครื่องเทวาเข้าด้วยกันและทำให้เขามีพลังสูงสุด อย่างไรก็ตาม ชูจินโคเอาชนะโอนากาได้ และทิ้งเขาไว้กับเครื่องรางของชินน็อคไว้เป็นตัวคอยป้องกัน โดยไนท์วูล์ฟได้ช่วยตรึงวิญญาณของโอนากาไว้ภายในอาณาจักรโดยแยกออกจากร่างของเร็พไทล์ ต่อมาชินน็อคได้เข้าใกล้โอนากาและยื่นข้อเสนอให้เขาปกครองนอกพิภพถ้าเขาช่วยเดกอนให้เอาชนะเบลซและได้พลังดุจเทพนั้น โอนากาได้ถูกปล่อยจากพันธนาการและคืนร่างเดิม เขาได้ร่วมกับควานชี แชงซุง และเชาคาห์น ในการวางแผนทำลายเบลซ ซึ่งเกิดขึ้นที่อีเดเนีย 73. ฮาวิค (Havik) มีใบหน้าเหมือนศพ ร่างของเขาสามารถบิดไปในลักษณะที่แปลกได้ เขาเป็นนักพรตจากเคออสเรล์มหรืออาณาจักรแห่งความยุ่งเหยิง เขาเป็นกลางเพราะไม่ว่าดีหรือชั่วความปรารถนาของเขาคือการขยายความไม่ลงรอยต่อกัน และเขาจะเป็นพันธมิตรกับผู้ที่สามารถทำให้เขาทำสิ่งนั้นได้โดยไม่สนเป้าหมายของคนพวกนั้น เขามักเป็นคนสร้างปัญหาให้กับอาณาจักรเซโด เขาได้ผูกมิตรกับดาร์เรียสและเป็นวีรบุรุษแห่งเคออสเรล์ม เขาเป็นศัตรูกับราชามังกรโอนากา ฮาวิคได้พบกับคาบาลผู้ที่บาดเจ็บจากการพ่ายแพ้หัวหน้ากลุ่มมังกรแดงคือมาวาโด ฮาวิคได้รักษาคาบาลและรับปากจะช่วยคาบาลคืนความรุ่งเรืองให้มังกรดำ ฮาวิคทำแบบนี้เพื่อจะส่งเสริมความยุ่งเหยิงบนโลก ฮาวิค, คาบาล, คิรา, และโคบรา ได้ไปยังนอกพิภพ ที่นี่ฮาวิคได้เปิดเผยแผนการณ์การหลอกเหล่านักสู้ให้มาต่อสู้กับโอนากา ซึ่งหากโอนากาแพ้หรืออ่อนแรง เขาจะสามารถกินหัวใจของโอนากาเพื่อทำให้ตัวเขาฟื้นจากการเป็นศพ 74. โฮทารุ (อังกฤษ: Hotaru; ญี่ปุ่น: ホタル) ในภาษาญี่ปุ่นชื่อของเขาแปลว่าหิ่งห้อย เขาคือนายพลจากอาณาจักรเซโด และอุทิศตนเพื่อรักษากฎและคำสั่งโดยไม่เกี่ยงสิ่งตอบแทน จึงอาจเรียกว่าเป็นผู้คลั่งกฎ โฮทารุเป็นกลางเช่นเดียวกับฮาวิคผู้ที่ไม่ลงรอยกัน เพราะเขารักษากฎและรับคำสั่งของผู้ที่มีอำนาจสูงกว่า ไม่ว่าจะเป็นฝ่ายดี เป็นกลาง หรือฝ่ายร้าย โดยไม่สนใจเรื่องความตั้งใจของพวกเขา เมื่อชูจินโคต้องการความช่วยเหลือจากเขา โฮทารุได้ออกไปยังนอกพิภพเพื่อเผชิญหน้ากับกองทัพทาร์คาทันของเชาคาห์นที่กำลังล้อมกำแพงเมืองแห่งเหล่ยเชน ชูจินโคได้ตอบแทนให้กับเขา เมื่อชูจินโคไปพบเขาเรื่องงานอื่นอีกครั้ง โฮทารุได้กักขังชูจินโคไว้ ด้วยเหตุที่ชูจินโคละเมิดเคอร์ฟิว ชูจินโคแก่ขึ้นหลายปีในคุกของโฮทารุ และไดรูได้ช่วยชูจินโคแหกคุกออกมา โฮทารุคิดว่าชูจินโคได้สังหารผู้คุมสองรายและหนีไป เขาทั้งสองได้สู้กันและชูจินโคเป็นผู้ชนะ หลายปีต่อมากองทัพของโฮทารุอยู่ภายใต้คำสั่งของโอนากา ด้วยเขาเชื่อว่านี่คือผู้ปกครองใหม่ที่จะนำกฎระเบียบมาสู่จักรวาล โฮทารุได้ช่วยโอนากาในการโจมตีและไล่ล่าผู้ที่ต่อต้านพวกเขา ในอดีตโฮทารุเคยเป็นผู้คุมในตอนที่ไดรูโดนกักขัง</doc>
