<doc id="23258" url="https://th.wikipedia.org/wiki?curid=23258" title="ธงไชย แมคอินไตย์">ธงไชย แมคอินไตย์ ธงไชย แมคอินไตย์ (เกิด 8 ธันวาคม พ.ศ. 2501) เป็นนักร้อง นักแสดงชาวไทย ได้รับขนานนามว่าเป็นซูเปอร์สตาร์เมืองไทย แรกเข้าวงการบันเทิงเป็นนักแสดงสมทบ ต่อมาได้รับบทพระเอก โดยภาพยนตร์ที่สร้างชื่อเสียงให้กับเขาที่สุดเรื่อง ด้วยรักคือรัก ส่วนละครที่สร้างชื่อเสียงที่สุดของเขาคือบท "โกโบริ" ในละครคู่กรรม ด้านวงการเพลงซึ่งเป็นอาชีพหลักเขาเริ่มต้นจากการประกวดร้องเพลงของสยามกลการ และเป็นนักร้องในสังกัดบริษัท จีเอ็มเอ็ม แกรมมี่ จำกัด (มหาชน) โดยเขามีอัลบั้มเพลงทั้งหมด 17 อัลบั้ม นอกจากผลงานประจำแล้ว เขาได้รับเกียรติให้ขับร้องเพลงเฉลิมพระเกียรติในวโรกาสที่สำคัญหลายบทเพลง และในช่วง 25 ปีที่ผ่านมามีคอนเสิร์ตใหญ่ โดยเฉพาะคอนเสิร์ตแบบเบิร์ดเบิร์ดโชว์ ครั้งที่ 9 และ คอนเสิร์ตแบบเบิร์ดเบิร์ดโชว์ ครั้งที่ 10 สร้างปรากฏการณ์ยอดผู้ชมสูงสุดในประเทศไทย สำหรับบทบาทอื่น ๆ ของเขาในช่วงแรกของวงการบันเทิงเขาเป็นพิธีกรรายการถ่ายทอดสด 7 สีคอนเสิร์ต นอกจากนั้นเขายังเป็นนักพากย์ และผู้บรรยาย ชีวิตของธงไชยทุ่มเทให้กับการทำงานเป็นหลัก เขามีผู้จัดการ 2 คน ที่ดูแลเรื่องส่วนตัว และเรื่องงาน และมีเจ้าหน้าที่ของบริษัทแกรมมี่ช่วยทำบัญชีรายรับ-รายจ่าย ชีวิตส่วนตัวของเขาเป็นโสดและไม่พยายามออกไปไหน เขามี "ไร่อุดมสุข" ที่จังหวัดเชียงราย ซึ่งตามพระราชดำริของพระบาทสมเด็จพระปรมินทรมหาภูมิพลอดุลยเดช ด้านความพอเพียง จากความกตัญญูของเขาภายหลังจากสูญเสียมารดา หม่อมเจ้าภีศเดช รัชนี ประทานพระเมตตา รับเขาเป็นเสมือนบุตรบุญธรรม ธงไชยเป็นศิลปินที่ได้รับความนิยมมากที่สุดในรอบ 30 ปี ของจีเอ็มเอ็ม แกรมมี่ และประสบความสำเร็จสูงสุดของประเทศไทย โดยมียอดจำหน่ายอัลบั้มทั้งหมดสูงสุดของประเทศไทย กว่า 25 ล้านชุด ติดระดับแนวหน้าของทวีปเอเชีย และเป็นศิลปินคนแรกของแกรมมี่ที่ทำยอดขายอัลบั้มเกินสองล้านตลับ และมีสตูดิโออัลบั้มเดี่ยวที่ล้านตลับมากที่สุด 7 ชุด โดยเฉพาะอัลบั้มที่ยอดจำหน่ายสูงสุดของเขาคืออัลบั้ม ชุดรับแขก ซึ่งขายได้มากกว่า 5 ล้านชุด จนสื่อบันเทิงต่างประเทศ นำโดยนิตยสาร เอนเตอร์เทนเมนต์วีกลี ยกให้ธงไชยเป็นศิลปินนักร้องผู้ทรงอิทธิพลที่ประสบความสำเร็จสูงสุดของประเทศไทย และเป็นระดับแนวหน้าของทวีปเอเชีย ธงไชยได้รับรางวัลต่าง ๆ จำนวนมาก รวมทั้งบิลบอร์ดวิวเออส์ชอยส์อะวอดส์ 1997 ณ สหรัฐ เป็นนักร้องจากทวีปเอเชียคนแรกที่ได้รับรางวัลดังกล่าว เขาได้รับฉายา "ดาวค้างกรุ" ในปี พ.ศ. 2548 และ "ป๋าพันปี" ในปี พ.ศ. 2550ประวัติ ประวัติ. ธงไชย แมคอินไตย์ เกิดวันที่ 8 ธันวาคม พ.ศ. 2501 ที่ย่านสลัมบางแค ฝั่งธนบุรี มีชื่อภาษาอังกฤษว่า "อัลเบิร์ต แมคอินไตย์" (Albert McIntyre) หรือเรียกชื่อเล่นว่า "เบิร์ด" ธงไชยเป็นบุตรคนที่ 9 ในจำนวนพี่น้อง 10 คน ของเจมส์ (จิมมี่) แมคอินไตย์ นายแพทย์ลูกครึ่งสกอต-มอญ และอุดม แมคอินไตย์ ครอบครัวของเขาค่อนข้างยากจน ในวัยเด็กธงไชยช่วยเหลือครอบครัวโดยการช่วยพับถุง ขายเรียงเบอร์ เก็บกระป๋องนมขาย และเย็บงอบ เป็นต้น นอกจากนั้นยังหารายได้จากการสอนภาษาอังกฤษให้เด็กที่สลัมบางแคซึ่งมีรายได้ 5 ถึง 10 บาท แล้วแต่จะบริจาค โดยธงไชยเล่าถึงแง่คิดชีวิตวัยรุ่นตอนที่อาศัยอยู่สลัมบางแคว่า “สอนและให้เราสอบผ่านให้ได้ทุกวัน การเรียนรู้และการแบ่งแยกความคิดไปในทางที่ดี ไม่จำเป็นต้องมีทุกอย่างพร้อม คนเราจะดีหรือไม่ดีขึ้นอยู่กับตัวเราเท่านั้น” ธงไชยชอบร้องเพลงตั้งแต่เด็ก ได้เข้าร่วมประกวดในเวทีงานวัดต่าง ๆ และเคยได้รางวัล โดยฝึกร้องและสอนกันเองในครอบครัว จากฝีมือการเล่นดนตรีของพี่น้อง 7 คน จึงรวมตัวเล่นดนตรีมีชื่อวงว่า "มองดูเลี่ยน"การศึกษา การศึกษา. ธงไชยศึกษาระดับประถมศึกษาที่โรงเรียนวัดนิมมานรดี ระหว่างนั้นก็รับเป็นอาสาสมัครช่วยเหลือครูในกิจกรรมร้องรำทำเพลงต่าง ๆ เสมอ และเป็นคนร่าเริง กล้าแสดงออก ต่อมา ศึกษาระดับมัธยมศึกษาที่โรงเรียนปัญญาวรคุณ เป็นเชียร์ลีดเดอร์รุ่นแรกของโรงเรียน เขาสำเร็จการศึกษาระดับประกาศนียบัตรวิชาชีพชั้นสูง (ปวส.) สาขาการจัดการ ที่วิทยาลัยพณิชยการธนบุรี ทั้งนี้ภายหลังจากเขาเข้าวงการบันเทิง และประสบความสำเร็จในอาชีพ ในปี พ.ศ. 2545 ธงไชยได้รับพระราชทานปริญญากิตติมศักดิ์ คณะนาฏศิลป์และดุริยางค์ จากมหาวิทยาลัยเทคโนโลยีราชมงคลธัญบุรี สำหรับผู้สร้างสรรค์ผลงานด้านดนตรีสากล และประสบความสำเร็จในอาชีพ สำหรับด้านการทำงาน ธงไชยเริ่มทำงานที่ธนาคารกสิกรไทย สาขานานา และต่อมาได้ย้ายมาที่สาขาท่าพระ ฝ่ายต่างประเทศ ซึ่งเป็นที่สุดท้ายเมื่อเขาเข้าสู่วงการบันเทิงได้สักระยะจึงตัดสินใจลาออกเพื่อไปทำงานในวงการเพลงเข้าวงการบันเทิง เข้าวงการบันเทิง. ระหว่างที่ธงไชยทำงานอยู่แผนกต่างประเทศของธนาคารกสิกรไทย สาขาท่าพระ ธงไชยยังทำงานอื่น ๆเพื่อหารายได้พิเศษเพื่อช่วยเหลือครอบครัว อาทิ ถ่ายแบบ ถ่ายโฆษณา รวมถึงเป็นพนักงานเปิดประตูในดิสโก้เธคชื่อ ฟามิงโก ในโรงแรมแอมบาสเดอร์ ที่นั่นเองทำให้ธงไชยได้รู้จักกับผู้จัดละคร วรายุฑ มิลินทจินดา ซึ่งเป็นแขกของโรงแรม ธงไชยร่วมร้องเต้นสร้างความบันเทิงให้กับแขกจนวรายุฑชักชวนธงไชยให้มาเล่นละครเรื่อง น้ำตาลไหม้ (พ.ศ. 2526) โดยมีอดุลย์ ดุลยรัตน์เป็นผู้ช่วยสอน ละครเรื่องนี้เป็นละครเรื่องแรกของธงไชย ซึ่งเขาได้รับการเสนอชื่อเข้าชิงรางวัลผู้แสดงสมทบชายยอดเยี่ยมรางวัลเมขลา ส่งผลให้ธงไชยเป็นที่รู้จักและมีการกล่าวขานในฐานะนักแสดงหน้าใหม่ที่มีความสามารถ ต่อมาเขาได้ร่วมงานละครเวทีกับภัทราวดี มีชูธน หนึ่งในนั้นคือคอนเสิร์ตคืนหนึ่งกับภัทราวดี (พ.ศ. 2527) ในส่วนของงานในวงการแสดงช่วงแรกนั้นเขาได้ประสบอุบัติเหตุโดยได้รับบาดเจ็บที่ศีรษะระหว่างถ่ายทำภาพยนตร์เรื่อง บ้านสีดอกรัก (พ.ศ. 2527) ธงไชยมีความสามารถด้านการร้องเพลง เขาได้รับทาบทามให้ไปร้องเพลงในรายการสดของนันทวัน เมฆใหญ่ ขณะเดียวกันวรายุฑก็ให้ธงไชยลองสมัครประกวดร้องเพลงเวทีสยามกลการในปี พ.ศ. 2527 เป็นจุดเริ่มต้นด้านเพลงที่สำคัญ การประกวดครั้งนั้นธงไชยได้รับรางวัลในการประกวด 3 รางวัล โดยเฉพาะรางวัลนักร้องดีเด่นประเภทเพลงไทยสากล จากเพลง "ชีวิตละคร" ระหว่างการประกวด ธงไชยได้พบกับเรวัต พุทธินันทน์ ซึ่งเห็นพรสวรรค์ในตัว ของเขา จึงชักชวนธงไชย แต่ผลการประกวดธงไชยได้รางวัลทำให้ต้องเซ็นสัญญากับสยามกลการ เรวัต พุทธินันทน์จึงเข้าพบกับคุณหญิงพรทิพย์ ณรงค์เดชเพื่อเจรจาขอธงไชยมาเป็นศิลปินของแกรมมี่ คุณหญิงพรทิพย์ได้ตัดสินใจฉีกสัญญาและให้โอกาสธงไชยไปทำงานอย่างอิสระ ทำให้ธงไชยก้าวสู่การเป็นนักร้องอย่างเต็มตัวในสังกัดจีเอ็มเอ็ม แกรมมี่ ระหว่างที่รออัลบั้มเสร็จต้องใช้เวลา 2 ปี ธงไชยยังหารายได้พิเศษต่อเนื่องจากการแสดงละครและภาพยนตร์ ธงไชยรับบทพระเอกภาพยนตร์ครั้งแรกในปี พ.ศ. 2528 เรื่อง ด้วยรักคือรัก คู่กับอัญชลี จงคดีกิจ และกำกับโดย หม่อมเจ้าทิพยฉัตร ฉัตรชัย ซึ่งเป็นอีกบุคคลสำคัญที่ทำให้เขาได้แจ้งเกิด โดยภาพยนตร์ดังกล่าวได้รับการตอบรับอย่างสูง และสร้างปรากฏการณ์สำคัญในคริสต์ทศวรรษ 1980 กลายเป็นคู่ขวัญทางจอเงินระดับคลาสสิคอีกคู่หนึ่งของวงการหนังไทย และในปีเดียวกัน ยังร่วมแสดงในละครเรื่องบ้านสอยดาว และ "พลับพลึงสีชมพู" เป็นต้น ในปี พ.ศ. 2529 ธงไชยได้รับเกียรติให้เป็นพิธีกรบนเวทีการประกวดนางสาวไทย รอบตัดสิน ปี 2529 - 2530 และเขายังเป็นพิธีกรคู่แรกในรายการถ่ายทอดสด7 สีคอนเสิร์ต คู่กับมยุรา ธนะบุตร ซึ่งกลายเป็นพิธีกรคู่ขวัญจากความเป็นธรรมชาติ สนุกสนานของทั้งคู่ ทำให้เขาได้รับรางวัลผู้ดำเนินรายการดีเด่นชาย รางวัลเมขลา ประจำปี พ.ศ. 2529 " และในปีเดียวกันธงไชยมีอัลบั้มแรก หาดทราย สายลม สองเรา โดยเพลง "ผ่านมา ผ่านไป" เป็นซิงเกิลแรกที่เขาเข้าบันทึกเสียง สำหรับเพลงที่เป็นซิงเกิลแรกที่เผยแพร่ผ่านสื่อ และแจ้งเกิดเขาในวงการเพลงคือ เพลง "ด้วยรักและผูกพัน" "ฝากฟ้าทะเลฝัน" "บันทึกหน้าสุดท้าย" เป็นต้น ซึ่งได้รับความนิยมอย่างสูง จากความสำเร็จของอัลบั้มดังกล่าวได้มีการนำเพลงดังในอัลบั้มไปใช้ประกอบในภาพยนตร์ ด้วยรักและผูกพัน ที่ถ่ายทำในต่างประเทศ ธงไชยจึงตัดสินใจลาออกจากงานประจำและก้าวสู่วงการบันเทิงอย่างเต็มตัว โดยมีพรพิชิต พัฒนถาบุตรเป็นผู้จัดการส่วนตัว นอกจากนี้ ธงไชยมีคอนเสิร์ตเปิดอัลบั้มแรกชื่อว่า "คอนเสิร์ต สุดชีวิต ธงไชย" และในปีนั้นยังมีการจัดคอนเสิร์ตแบบเบิร์ดเบิร์ดโชว์ ครั้งที่ 1 ถือเป็นการบุกเบิกทำคอนเสิร์ตครั้งแรกในประเทศไทยของแกรมมี่ปี พ.ศ. 2530 - 2539อัลบั้ม สบาย สบาย ปี พ.ศ. 2530 - 2539. อัลบั้ม สบาย สบาย. ในปี พ.ศ. 2530 ธงไชยมีอัลบั้มดังชื่อ สบาย สบาย ซึ่งเป็นอัลบั้มที่สองของเขา ซึ่งมีเพลงเด่น เช่น เพลง "สบาย สบาย" "เหมือนเป็นคนอื่น" และ"ฝากใจไว้" โดยเพลง "สบาย สบาย" ที่ทำให้เขาดังข้ามประเทศ มีการนำลิขสิทธิ์เพลงไปแปลงหลายภาษาเช่น ภาษาจีน ภาษาฝรั่งเศส เป็นต้น และในปีดังกล่าวเขาได้รับรางวัลศิลปินดีเด่น จากสำนักงานคณะกรรมการส่งเสริมและประสานงานเยาวชนแห่งชาติ (สยช.) จากความสำเร็จของเพลง "สบาย สบาย" ถูกนำไปใช้ในภาพยนตร์ หลังคาแดง ซึ่งธงไชยเป็นนักแสดงนำ โดยรับบทเป็นคนบ้า คู่กับจินตรา สุขพัฒน์ โดยเพลง "สบาย สบาย" ได้รับรางวัลเพลงประกอบภาพยนตร์ยอดเยี่ยมจากงานประกาศรางวัลสุพรรณหงส์ทองคำ ครั้งที่ 7 จากความสำเร็จของอัลบั้มดังกล่าวและความสำเร็จของคอนเสิร์ตแบบเบิร์ดเบิร์ดครั้งแรก ทำให้ธงไชยมีคอนเสิร์ตแบบเบิร์ดเบิร์ดโชว์ ครั้งที่ 2 ในช่วงกลางปี พ.ศ. 2530 ซึ่งเป็นครั้งแรกที่จัดที่ศูนย์วัฒนธรรมแห่งประเทศไทย และปลายปี พ.ศ. 2530 ธงไชยออกอัลบั้ม รับขวัญวันใหม่ ซึ่งมีเพลงเด่นคือ "หมั่นคอยดูแลและรักษาดวงใจ" และ "ขอบใจจริง ๆ" เป็นต้น ธงไชยมีคอนเสิร์ตใหญ่สองครั้งในช่วงต้นปีถัดมา คือ คอนเสิร์ตเกาเหลาธงไชย (ไม่งอก) และคอนเสิร์ต เบิร์ด เปิ๊ด-สะ-ก๊าด และออกอัลบั้มพิเศษ พ.ศ. 2501 และอัลบั้ม ส.ค.ส. ซึ่งมีเพลงเด่น เช่น เพลง "จับมือกันไว้" ซึ่งต่อมากลายเป็นเพลงหลักที่นำไปประกอบในการแสดงคอนเสิร์ตแบบเบิร์ดเบิร์ดโชว์อีกหลายครั้งจนปัจจุบัน เพลงเด่นอื่น ๆ เช่น "เสียงกระซิบ" "นางนวล" และ "ส.ค.ส." เป็นต้น และธงไชยมีคอนเสิร์ตแบบเบิร์ดเบิร์ดโชว์ ครั้งที่ 3 ในช่วงต้นปี พ.ศ. 2532ละครคู่กรรม และอัลบั้มบูมเมอแรง ละครคู่กรรม และอัลบั้มบูมเมอแรง. ในปี พ.ศ. 2533 ซึ่งเป็นยุคที่เกิดกระแสเบิร์ดฟีเวอร์ ธงไชยรับบทโกโบริในละคร คู่กรรม คู่กับกมลชนก โกมลฐิติ ซึ่งรับบทอังศุมาลิน ถือเป็นละครฉบับที่ประสบความสำเร็จสูงสุดอันดับ 1 ของไทยตลอดกาล ด้วยเรตติง 40 ละครเรื่องนี้ทำให้ธงไชยได้รับรางวัลใหญ่สองรางวัล คือ รางวัลนักแสดงนำชายดีเด่น จากงานประกาศผลรางวัลเมขลา ครั้งที่ 10 และรางวัลนักแสดงนำชายยอดเยี่ยม จากงานประกาศผลรางวัลโทรทัศน์ทองคำ ครั้งที่ 5 ในปีเดียวกันธงไชยได้ออกอัลบั้ม บูมเมอแรง มีการจัดคอนเสิร์ตเปิดอัลบั้มมนุษย์บูมเมอแรง ต่อด้วยการทัวร์คอนเสิร์ตที่ใช้ชื่อว่ามนุษย์บูมเมอแรงทุกภาค มียอดจำหน่ายตลับเทปสูงสุดของไทยมากกว่า 2 ล้านตลับ ซึ่งถือเป็นศิลปินคนแรกของแกรมมี่ที่มียอดจำหน่ายเกิน 2 ล้านตลับ และยังมีคอนเสิร์ตแบบเบิร์ดเบิร์ดโชว์ ครั้งที่ 4 ในปี พ.ศ. 2533 มีหัทยา เกษสังข์ ดีเจชื่อดัง มาแสดงเป็นนางเอกมิวสิกซีรีส์เพลงคู่กัดคู่กับธงไชย ความสำเร็จจากอัลบั้มดังกล่าว ทำให้ธงไชยได้รับประกาศเกียรติคุณจำนวนมาก เช่น ได้รับรางวัลพิเศษอัลบั้มที่ประสบความสำเร็จสูงสุด มอบโดยบริษัทไทยน้ำทิพย์ ผู้ผลิตเครื่องดื่มโค้ก ประเทศไทย และหนังสือพิมพ์ เอกชน ยกให้เป็นศิลปินที่ได้รับประกาศเกียรติคุณมากที่สุด และถือเป็นเกียรติประวัติของธงไชย ในคอนเสิร์ตสายใจไทย ครั้งที่ 5 เมื่อวันที่ 8 กรกฎาคม 2533 สมเด็จพระเทพรัตนราชสุดาฯ สยามบรมราชกุมารี ทรงเป่า "ทรัมเป็ต" เพลง "คู่กัด" โดยมีธงไชย เป็นผู้ร่วมขับร้องอัลบั้มพริกขี้หนู และคอนเสิร์ตไทย อัลบั้มพริกขี้หนู และคอนเสิร์ตไทย. ต่อมาในปี พ.ศ. 2534 ธงไชยประสบความสำเร็จต่อเนื่องมาถึงอัลบั้มชุดที่ 6 อัลบั้มพริกขี้หนู มียอดจำหน่าย 3 ล้านตลับ เป็นยอดจำหน่ายสูงสุดอีกอัลบั้มของธงไชย โดยสื่อบันเทิงได้ยกให้เป็นปรากฏการณ์ "เบิร์ดฟีเวอร์" อีกครั้งของเขา และถูกจัดให้เป็นอัลบั้มที่ดีที่สุด "อัลบั้มแห่งทศวรรษ" ซึ่งเป็นความสำเร็จ และความนิยมอย่างสูงในผลงานของเขา โดยมีเพลงเด่นคือ "พริกขี้หนู" "ขออุ้มหน่อย" "ไม่อาจหยั่งรู้" "ฝากไว้" เป็นต้น พร้อมกับคอนเสิร์ตเปิดอัลบั้มพริกขี้หนู และจากความสำเร็จของอัลบั้มดังกล่าวทำให้เขามีชื่อเช้าชิงรางวัล International Viewer's Choice Awards จากงาน The 1991 เอ็มทีวีวิดีโอมิวสิกอะวอดส์ ณ สหรัฐ ในปีเดียวกันเขายังมีคอนเสิร์ตแบบเบิร์ดเบิร์ดโชว์ ครั้งที่ 5 โดยใช้ชื่อตอน ความสุข ความทรงจำ ไม่มีที่สิ้นสุด จำนวน 29 รอบ จำนวนผู้ชม 58,000 คน ซึ่งมีจำนวนรอบสูงสุดเป็นประวัติการณ์ของศูนย์วัฒนธรรมแห่งประเทศไทย ก่อนที่ธงไชยจะหยุดงานในวงการบันเทิงอย่างไม่มีกำหนดละครวันนี้ที่รอคอย และซีเกมส์ ละครวันนี้ที่รอคอย และซีเกมส์. ปลายปี พ.ศ. 2536 ธงไชยกลับมาแสดงละครวันนี้ที่รอคอย รับบท เจ้าซัน และเจ้าชายศิขรนโรดม คู่กับสิเรียม ภักดีดำรงฤทธิ์ ซึ่งละครดังกล่าวประสบความสำเร็จสูงสุดในยุคนั้น ธงไชยได้รับรางวัลดารานำชายดีเด่น จากประกาศผลรางวัลโทรทัศน์ทองคำ ครั้งที่ 8 ต้นปี พ.ศ. 2537 ธงไชยออกอัลบั้ม ธ ธง ซึ่งมีเพลงเด่นคือ "เธอผู้ไม่แพ้" "เหนื่อยไหม" เป็นต้น เพลง "เหนื่อยไหม" ได้รางวัลประพันธ์คำร้องยอดเยี่ยมจากงานประกาศผลรางวัลพระพิฆเนศทอง ธงไชยจัดคอนเสิร์ตเปิดอัลบั้ม "คอนเสิร์ต ธ.ธง กับ เธอ (นั่นแหละ)" และคอนเสิร์ตแบบเบิร์ดเบิร์ดโชว์ ครั้งที่ 6 โดยใช้ชื่อตอนว่าอยากเห็นท้องฟ้าเป็นอย่างในฝัน ในปี พ.ศ. 2538 ธงไชยกลับมารับบทบาท โกโบริ อีกครั้งในภาพยนตร์คู่กรรม ภาพยนตร์นั้นสร้างสถิติภาพยนตร์ที่มีผู้เข้าชมสูงสุดใน 3 วันแรกของการเปิดตัวในยุคนั้น ธงไชยได้รับรางวัลนักแสดงนำชายยอดเยี่ยม จากงานประกาศผลรางวัลพระราชทานพระสุรัสวดี ประจำปี พ.ศ. 2538 และในปีเดียวกันธงไชยได้รับเลือกให้ร้องเพลง "Golden Stars" ในพิธีเปิดการแข่งขันกีฬาซีเกมส์ ครั้งที่ 18 ปี พ.ศ. 2538 จัดที่สนามกีฬาสมโภชเชียงใหม่ 700 ปีปี พ.ศ. 2540 - 2549การบวชและการสูญเสียมารดา ปี พ.ศ. 2540 - 2549. การบวชและการสูญเสียมารดา. ในปี พ.ศ. 2540 ธงไชยได้เป็นศิลปินคนแรกของทวีปเอเชียที่ได้รับรางวัลนักร้องยอดนิยมจากการประกาศรางวัล Billboard Viewer's Choice Awards 1997 แต่ธงไชยไม่ได้ไปรับรางวัลเนื่องจากมารดารับการรักษาอยู่ในหน่วยอภิบาล ปลายปีหลังจากถ่ายทำละคร นิรมิต แล้วเสร็จ ธงไชยอุปสมบทในวันที่ 8 ธันวาคม พ.ศ. 2540 เป็นการบวชทดแทนคุณ ณ วัดพระศรีมหาธาตุวรมหาวิหาร และได้รับพระกรุณาธิคุณจากพระเจ้าวรวงศ์เธอ พระองค์เจ้าโสมสวลี พระวรราชาทินัดดามาตุ ประทานผ้าไตร และทูลกระหม่อมหญิงอุบลรัตนราชกัญญา สิริวัฒนาพรรณวดีประทานเครื่องอัตถบริขาร โดยธงไชยได้รับฉายาว่า "อภิชโย" แปลว่า "ผู้มีชัยชนะอันยิ่งใหญ่" และจำวัด ณ วัดอรัญวิเวก อำเภอแม่แตง จังหวัดเชียงใหม่ เป็นเวลา 1 พรรษา หลังจากนั้นในปี 2541–2544 ธงไชยมีผลงานเพลงต่อเนื่องอีก 4 อัลบั้มที่ทำยอดขายเกินล้านชุด ได้แก่ ธงไชย เซอร์วิส (2541) ซึ่งมีเพลงเด่นคือ "ซ่อมได้" "บอกว่าอย่าน่ารัก" "ก็เลิกกันแล้ว" "ถ่านไฟเก่า" เป็นต้น พร้อมกับอัลบั้มพิเศษ ธงไชย เซอร์วิสพิเศษ และละคร ความทรงจำใหม่ หัวใจเดิม และมีคอนเสิร์ต อัลบั้มตู้เพลงสามัญประจำบ้าน (2542) กับเพลงเด่นคือ "ลองซิจ๊ะ" "กลับไม่ได้ไปไม่ถึง" "ผิดตรงไหน" "ทำไมต้องเธอ" เป็นต้น และปี พ.ศ. 2543 มีคอนเสิร์ตแบบเบิร์ดเบิร์ดโชว์ ครั้งที่ 7, อัลบั้มพิเศษ 100 เพลงรักไม่รู้จบ และในปีเดียวกันได้รับเกียรติจากดิสคัฟเวอรี่ แชนแนล เลือกให้เขาเป็นพิธีกรพิเศษในการถ่ายทำสปอตสารคดีเกี่ยวกับการอนุรักษ์สัตว์ป่าที่ใกล้จะสูญพันธุ์ ในช่วงเดือนกุมภาพันธ์ พ.ศ. 2544 ต่อด้วยคอนเสิร์ตความรักไม่รู้จบ วันที่ 9 มีนาคม พ.ศ. 2544 อุดม แมคอินไตย์ มารดา เสียชีวิตที่จังหวัดเชียงราย มีพิธีพระราชทานเพลิงศพวันที่ 31 กรกฎาคม พ.ศ. 2544 โดยได้รับพระมหากรุณาธิคุณจากสมเด็จพระเทพรัตนราชสุดาฯ สยามบรมราชกุมารี เสด็จพระราชดำเนิน พร้อมด้วยเจ้านาย 3 พระองค์ พระราชทานเพลิงศพเป็นกรณีพิเศษ ปลายปี 2544 ธงไชยอัดอัลบั้มสไมล์คลับ ซึ่งมีเพลงเด่นคือ "เล่าสู่กันฟัง" "คนไม่มีแฟน" และ "คู่แท้" เป็นต้น โดยเพลง "เล่าสู่กันฟัง" ได้รับรางวัลจากหลายสถาบัน เช่น รางวัลเพลงยอดเยี่ยม จากงานประกาศผลรางวัลสีสันอะวอร์ดส์ ครั้งที่ 14 รางวัลมิวสิกวิดีโอศิลปินชายยอดนิยม จากงานประกาศผลรางวัลแชนแนลวีไทยแลนด์มิวสิกวิดีโออวอร์ดส ครั้งที่ 1 เป็นต้น พร้อมกับการจัดคอนเสิร์ตเปิดอัลบั้มเบิร์ดสไมล์คลับ และจากผลสำรวจสุดยอดแห่งความประทับใจ ปี พ.ศ. 2544 ของเอแบคโพล และผลสำรวจที่สุดแห่งปีของสวนดุสิตโพล พบว่าเขาอยู่ในลำดับแรกของนักร้องชายไทยที่ประทับใจที่สุดรับพระราชทานปริญญากิตติมศักดิ์ รับพระราชทานปริญญากิตติมศักดิ์. ในปี พ.ศ. 2545 ธงไชยได้รับพระราชทานปริญญากิตติมศักดิ์ คณะนาฏศิลป์และดุริยางค์ จาก สมเด็จพระเทพรัตนราชสุดาฯ สยามบรมราชกุมารี ในงานพระราชทานปริญญาบัตรของมหาวิทยาลัยเทคโนโลยีราชมงคล สำหรับผู้สร้างสรรค์ผลงานด้านดนตรีสากล และประสบความสำเร็จในอาชีพ ณ มหาวิทยาลัยเทคโนโลยีราชมงคลธัญบุรีประวัติการณ์อัลบั้ม ชุดรับแขก ประวัติการณ์อัลบั้ม ชุดรับแขก. และช่วงปลายปี พ.ศ. 2545 ถึงปี พ.ศ. 2546 ธงไชยออกอัลบั้มชุดรับแขก ซึ่งสร้างสถิติยอดจำหน่ายเทปสูงสุดของไทยกว่า 5 ล้านตลับ เป็นนักร้องคนแรกและคนเดียวที่สร้างสถิตินี้ ไม่นับรวมซีดีอีก 3 ล้านชุด อัลบั้มดังกล่าวสร้างประวัติการณ์ BREAK RECORD สู่ 3 ล้านชุด ในช่วงระยะเวลาไม่ถึง 2 เดือน นับจากวันวางจำหน่าย 5 พฤศจิกายน พ.ศ. 2545 โดยมีเพลงเด่นคือ "แฟนจ๋า" ซึ่งแต่งโดยโจอี้ บอย และ "มาทำไม" ร่วมร้องกับจินตหรา พูนลาภ เป็นต้น จากการสำรวจความนิยมของคนกรุงเทพมหานครในปี พ.ศ. 2545 ของกรุงเทพโพลล์ พบว่าเพลงยอดนิยม คือ เพลง "แฟนจ๋า" รองลงมาคือเพลง "มาทำไม" จากความสำเร็จทำให้ธงไชยมีอัลบั้มพิเศษ แฟนจ๋า..สนิทกันแล้วจ้ะ และมีคอนเสิร์ตเปิดอัลบั้ม ฟ.แฟน และฟ.แฟน FUN FAIR ซึ่งเป็นคอนเสิร์ตที่ทำรายได้สูงสุดแห่งปี จากสรุปผลประกอบการแกรมมี่ต่อด้วยทัวร์คอนเสิร์ต 3 ภาค และในปีดังกล่าวยังมีคอนเสิร์ตแบบเบิร์ดเบิร์ดโชว์ ครั้งที่ 8 โดยเขาได้รับหลายรางวัล เช่น รางวัลอัลบั้มเพลงป๊อบยอดเยี่ยม จากงานประกาศผลรางวัลแฮมเบอร์เกอร์อวอร์ดส์ ครั้งที่ 1 รางวัลนักร้องชายยอดเยี่ยม จากงานประกาศผลรางวัล ท็อปอวอร์ด ครั้งที่ 3 รางวัลมิวสิกวิดีโอศิลปินชายยอดนิยม และรางวัลมิวสิกวิดีโอลำดับภาพยอดเยี่ยม เพลง "แฟนจ๋า" จากงานประกาศผลรางวัลแชนแนลวีไทยแลนด์มิวสิกวิดีโออะวอดส์ ครั้งที่ 2 เป็นต้น และจากผลสำรวจประจำปี พ.ศ. 2546 ที่เกี่ยวข้องกับงาน เช่น นักร้องชายดีเด่น จากผลสำรวจ 5 บุคคลดีเด่นแห่งปี ของกรุงเทพโพลล์ นักร้องชายยอดนิยม จากผลสำรวจที่สุดของข่าว บุคคล และบันเทิง ของเอแบคโพล และนักร้องเพลงไทยสากลชาย ที่ประชาชนชอบมากที่สุด จากผลสำรวจที่สุดแห่งปีของสวนดุสิตโพล เป็นต้น ในปี พ.ศ. 2547 ซึ่งสืบเนื่องมาจากความสำเร็จของอัลบั้มชุดรับแขก ธงไชยได้รับคัดเลือกให้ไปโชว์เพลงแฟนจ๋าที่งานประกาศผลรางวัลที่ต่างประเทศ พร้อมได้รางวัล Favorite Artist Thailand จากงาน เอ็มทีวี เอเชีย อวอร์ดส ครั้งที่ 3 ณ ประเทศสิงคโปร์อัลบั้ม เบิร์ด-เสก อัลบั้ม เบิร์ด-เสก. ในปี พ.ศ. 2547 ธงไชยออกอัลบั้มพิเศษ เบิร์ด-เสก เฉลิมฉลองวาระจีเอ็มเอ็ม แกรมมี่ครบรอบ 20 ปี โดยมียอดจำหน่ายสูงสุดแห่งปี ที่จำนวน 2 ล้านชุด โดยมีเพลงดัง คือ "อมพระมาพูด" ซึ่งร่วมร้องกับนักร้องแนวร็อกชื่อดัง เสกสรรค์ ศุขพิมาย โดยเพลงอมพระมาพูด และอัลบั้มดังกล่าวถูกยกให้เป็นเพลงแห่งปี และอัลบั้มขายดีแห่งปี พ.ศ. 2547 และจากผลสำรวจที่สุดของวงการบันเทิงและกีฬา ปี พ.ศ. 2547 ของเอแบคโพล และผลสำรวจที่สุดแห่งปีของสวนดุสิตโพล พบว่าเขาอยู่ในลำดับแรกของนักร้องชายที่ประชาชนชื่นชอบที่สุด และเป็นนักร้องนักแสดงที่ชื่นชอบและยึดเป็นแบบอย่างมากที่สุด จากผลสำรวจของกรุงเทพโพลล์ ในปี พ.ศ. 2548 มีอัลบั้มวอลุม วัน ซึ่งมีเพลงดังคือเพลง "โอ้ละหนอ...My Love" และเพลง "ไม่แข่งยิ่งแพ้" เขาได้รับรางวัลนักร้องยอดเยี่ยม จากงานประกาศผลรางวัล ท็อปอวอร์ด ครั้งที่ 5 รางวัลนักร้องชายยอดนิยม จากงานประกาศผลรางวัล Oops! Awards รางวัลศิลปินไทยแห่งปี จากการประกาศผลรางวัลเฉลิมไทยอวอร์ด ครั้งที่ 3 นอกจากนั้นมิวสิกวิดีโอเพลง "โอ้ละหนอ...My Love" ได้รับรางวัลมิวสิกวีดีโอยอดเยี่ยมแห่งปีจากงานประกาศผลรางวัล FAT award 2006 และรางวัลมิวสิกวิดีโอยอดนิยม จากงานประกาศผลรางวัลแชนแนลวีไทยแลนด์มิวสิกวิดีโออวอร์ดส ครั้งที่ 5ปีนั้น ธงไชยยังจัดคอนเสิร์ตใหญ่ Volume 1 คอนเสิร์ต โอ้ละหนอ...My Love และธงไชยได้รับฉายาจากสมาคมผู้สื่อข่าวบันเทิงแห่งประเทศไทยว่า ดาวค้างกรุ หมายความว่า นักร้องเก่าที่ยังเชิดหน้าชูตาให้วงการบันเทิง และจากผลสำรวจที่สุดของวงการบันเทิงและกีฬาปี พ.ศ. 2548 ของเอแบคโพล และผลสำรวจที่สุดแห่งปีของสวนดุสิตโพล พบว่าเขาอยู่ในลำดับแรกของนักร้องชายที่ประชาชนชื่นชอบที่สุด ปี พ.ศ. 2549 ออกอัลบั้มธงไชย วิลเลจ ซึ่งมีเพลงเด่นคือ "เถียงกันทำไม" อัลบั้มพิเศษเบิร์ดเปิดฟลอร์ 3 อัลบั้ม ปีนั้น หนังสือพิมพ์เดอะ เนชั่น ยกให้ธงไชยเป็นหนึ่งในคนไทย 35 คนที่มีอิทธิพลมากที่สุดในรอบ 35 ปีอีกทั้งหนังสือพิมพ์ สยามรัฐ ยกให้ธงไชยเป็นหนึ่งในผู้ทรงอิทธิพลของไทย ปี พ.ศ. 2549 โดยเป็นอันดับ 26 จากทุกสาขาอาชีพ และเป็นอันดับ 1 ประเภทนักร้องนักแสดง ธงไชยได้รางวัลพิเศษศิลปินสร้างสรรค์ Inspiration Award จากงานประกาศผลรางวัลเอ็มทีวี เอเชีย อวอร์ดส ครั้งที่ 5 และรางวัลศิลปินที่ประสบความสำเร็จที่สุดแห่งปี จากงานประกาศผลรางวัล Virgin Hitz Awards 2006 และเกียรติบัตรศิลปินชายยอดนิยมแห่งปี จากการประกาศผล Thailand Top Chart 2006ปี พ.ศ. 2550 - 2559ด้านคอนเสิร์ตและอัลบั้มอาสาสนุก ปี พ.ศ. 2550 - 2559. ด้านคอนเสิร์ตและอัลบั้มอาสาสนุก. ในปี พ.ศ. 2550 มีจัดคอนเสิร์ตเบิร์ดเปิดฟลอร์ และปลายปีมีอัลบั้ม ซิมพลีย์ เบิร์ด ซึ่งมีเพลงเด่นคือ "ช่วยรับที" "มีแต่คิดถึง" และเพลง "น้ำตา" เป็นต้น เพลง "น้ำตา" แต่งโดย อภิวัชร์ เอื้อถาวรสุข ได้รางวัลเพลงยอดเยี่ยม จากงานประกาศผลรางวัลสีสันอะวอร์ดส์ ครั้งที่ 20 ขณะที่เพลง "มีแต่คิดถึง" ซึ่งแต่งโดยนิติพงษ์ ห่อนาค ได้รางวัลชมเชยการขับร้องเพลงดีเด่นด้านภาษาไทย และในปีดังกล่าวธงไชยยังได้รับฉายาจากสมาคมผู้สื่อข่าวบันเทิงแห่งประเทศไทยว่า "ป๋าพันปี" หมายความว่า "ไม่ว่าเวลาจะผ่านไปเท่าใด ก็ยังคงดังเช่นเดิม" ในปี พ.ศ. 2551 ธงไชยแสดงคอนเสิร์ตแบบเบิร์ดเบิร์ดโชว์ ครั้งที่ 9 ตอน MAGIC MEMORIES อัศจรรย์แห่งความทรงจำ สิ่งเหล่านี้คือความเป็นเรา...ตลอดไป เมื่อรวมรอบอังกอร์พลัสแล้ว สร้างสถิติสูงสุดของอิมแพ็ค เมืองทองธานี ด้วยจำนวนผู้ชม 120,000 คน จาก 12 รอบการแสดง ในปี พ.ศ. 2552 ธงไชยได้รับเลือกเป็นพรีเซ็นเตอร์การท่องเที่ยวแห่งประเทศไทย (ททท.) "โครงการเที่ยวไทยครึกครื้นเศรษฐกิจไทยคึกคัก" โดยถ่ายทำสามพันโบก จังหวัดอุบลราชธานี และได้รับเลือกเป็นพรีเซ็นเตอร์ ททท. อีกครั้งในช่วงปลายปี "โครงการ 12 เดือน 7 ดาว 9 ตะวัน" ถ่ายทำที่มอหินขาว จังหวัดชัยภูมิ โดยเขาขับร้องเพลง "ไปเที่ยวกัน" ประกอบโฆษณาการท่องเที่ยวแห่งประเทศไทย และมีซิงเกิลพิเศษ "จะได้ไม่ลืมกัน" ประกอบภาพยนตร์ ความจำสั้น แต่รักฉันยาว และในปีดังกล่าวเขามีคอนเสิร์ต ธงไชย แฟนซี แฟนซน...ร้อง เต้น เล่น แต่งตัว จำนวน 4 รอบการแสดง ในปี พ.ศ. 2553 ธงไชยออกอัลบั้มอาสาสนุก ซึ่งเป็นอัลบั้มใหม่ในรอบ 3 ปี มียอดจำหน่ายและยอดดาวน์โหลดสูงสุดแห่งปี โดยมีเพลงเด่นคือ "อยู่คนเดียว" "อย่าทำอย่างนี้ไม่ว่ากับใคร...เข้าใจไหม" "ทูมัชโซมัชเวรีมัช" และ "เรามาซิง" โดยสองเพลงหลังมีการซื้อลิขสิทธิเพลงดังกล่าวไปแปลงเป็นภาษาญี่ปุ่นขับร้องใหม่โดยนักร้องญี่ปุ่น และต่อเนื่องในปี พ.ศ. 2554 ธงไชยยังมีคอนเสิร์ตใหญ่คอนเสิร์ตเบิร์ดอาสาสนุกที่จัดขึ้นที่อิมแพ็ค เมืองทองธานี เป็นหนึ่งในคอนเสิร์ตสุดร้อนแรงแห่งปี และหนึ่งในคอนเสิร์ตที่ได้รับการตอบรับสูงสุดแห่งปี นอกจากนั้นเพลง "ร้องไห้ทำไม" ซึ่งอยู่ในอัลบั้ม ยังได้รับคัดเลือกให้ทำคำร้องใหม่เป็นภาษาจีนแมนดารินขับร้องใหม่โดยธงไชย เพื่อนำไปประชาสัมพันธ์การท่องเที่ยวไทย โดยเผยแพร่ตั้งแต่เดือนตุลาคม พ.ศ. 2554 ปีนั้นธงไชยยังได้รับเลือกเป็นต้นแบบตัวละครการ์ตูนแอนิเมชัน เรื่อง เบิร์ดแลนด์ แดนมหัศจรรย์ และเขายังเป็นผู้พากย์เสียง "พี่เบิร์ด" และร้องเพลงประกอบเพลงเบิร์ดแลนด์แดนมหัศจรรย์ นอกจากนั้นบทเพลงของเขาถูกนำใส่ในการ์ตูน ได้แก่ เพลง "ทูมัชโซมัชเวรีมัช" "แก้วตา แก้วโตว" และ "ตามรอยพระราชา" ซึ่งบทเพลง "ตามรอยพระราชา" ถูกใช้ประกอบในตอนพิเศษ "ตามรอยพระราชา" เพื่อเป็นการเฉลิมพระเกียรติ พระบาทสมเด็จพระปรมินทรมหาภูมิพลอดุลยเดช ในโอกาสมหามงคลเฉลิมพระชนมพรรษา 7 รอบ 5 ธันวาคม 2554 โดยการนำเสนอพระราชกรณียกิจของพระองค์ เพื่อให้เด็กและเยาวชนได้เรียนรู้ และในปีเดียวกันเขาได้รับเลือกให้ร้องเพลงพิเศษ เพลง "Thai for Japan" ภาษาญี่ปุ่น ให้แก่ผู้ประสบภัยแผ่นดินไหวและคลื่นสึนามิในโทโฮะกุ พ.ศ. 2554 ในปี พ.ศ. 2555 ธงไชยแสดงคอนเสิร์ตแบบเบิร์ดเบิร์ดโชว์ ครั้งที่ 10 ตอน วันของเรา Young อยู่ ฉลองครบรอบ 25 ปีเบิร์ดเบิร์ดโชว์ จำหน่ายบัตรต่อเนื่องในคราวเดียว กว่า 100,000 คน ในปี พ.ศ. 2556 มีคอนเสิร์ตขนนกกับดอกไม้ ครั้งที่ 2 ตอน Secret Gardenสานสัมพันธ์ประเทศญี่ปุ่น สานสัมพันธ์ประเทศญี่ปุ่น. ต้นปี พ.ศ. 2556 ธงไชยได้รับเชิญเป็น "ทูตมิตรภาพ" (International Friendship Ambassador) จากประเทศไทยไปร่วมงานเทศกาล "Sapporo Snow Festival ครั้งที่ 64" ณ เมืองซับโปโร เกาะฮอกไกโด ประเทศญี่ปุ่น ภายในงานมีรูปปั้นหิมะขนาดเท่าตัวจริงของเขา เพื่อเป็นสัญลักษณ์ของมิตรภาพที่ดีของทั้งสองประเทศ และจากการรวบรวมข้อมูลในญี่ปุ่น พบว่านอกเหนือจากสถานที่ท่องเที่ยวที่ชาวญี่ปุ่นชื่นชอบแล้ว ศิลปินซึ่งเป็นที่รู้จักของชาวญี่ปุ่นมากที่สุดคือเบิร์ด ในปีเดียวกัน ธงไชยได้รับเชิญร่วมงานเทศกาลดนตรีอาเซียน-ญี่ปุ่น (ASEAN-Japan Music Fair) ในโอกาสครบรอบ 40 ปีความสัมพันธ์ระหว่างประเทศญี่ปุ่นกับประเทศสมาชิกอาเซียน ณ กรุงโตเกียว จากการโหวตความนิยมศิลปินใน 10 ประเทศอาเซียน ธงไชยเป็นศิลปินไทยซึ่งชาวญี่ปุ่นชื่นชอบมากที่สุด นอกจากนี้องค์การส่งเสริมการท่องเที่ยวญี่ปุ่น ได้เชิญธงไชยไปถ่ายแบบที่โอกินาวา โยโกฮามา และฟุคุโอกะ เพื่อส่งเสริมการท่องเที่ยวญี่ปุ่น ต่อมาในปี พ.ศ. 2557 ธงไชยได้รับรางวัล Special Award from JNTO จากงานมอบรางวัล Japan Tourism Award in Thailand 2013 สำหรับบุคคลที่มีบทบาทสำคัญต่อภาพลักษณ์ของการท่องเที่ยวญี่ปุ่น ปี พ.ศ. 2557 ธงไชยแสดงกลกิโมโน มีสื่อญี่ปุ่นนำเสนอข่าวการมาถ่ายทำ ปี พ.ศ. 2557 เช่น Saga Film Commission ประเทศญี่ปุ่น นำเสนอข่าวการถ่ายทำละคร และเปรียบความดังของนักแสดงนำอย่างธงไชยเป็นไมเคิล แจ็คสัน ของไทยการร่วมงานกับลูกค้าธุรกิจประเทศเพื่อนบ้าน การร่วมงานกับลูกค้าธุรกิจประเทศเพื่อนบ้าน. ในปี พ.ศ. 2558 มีคอนเสิร์ตขนนกกับดอกไม้ ครั้งที่ 3 ตอน The Original Returns โดยคอนเสิร์ตดังกล่าวทางจีเอ็มเอ็มแกรมมี่ ได้จัดกิจกรรม FUN&FRIENDSHIP EXPERIENCE ตอน ฟินกับคอนเสิร์ตพี่เบิร์ดพร้อมท่องเที่ยวเปิดโลกที่ประเทศพม่า ซึ่งถือเป็นกิจกรรมแลกเปลี่ยนมิตรภาพของแฟนเพลงชาวไทยและชาวพม่าครั้งแรก ปีนั้น ธงไชยยังเดินทางไปประเทศพม่าครั้งแรก และเป็นตัวแทนโครงการแลกเปลี่ยนวัฒนธรรมและสานสัมพันธ์ไทยพม่า งาน FUN&FRIENDSHIP EXPERIENCE จัดขึ้นโดย บริษัท Story Book Entertainment และโรงแรม ทอวิน การ์เด้น มีชาวพม่ามาต้อนรับที่ท่าอากาศยานย่างกุ้งจำนวนมาก ในปี พ.ศ. 2559 ธงไชยมีคอนเสิร์ต รวมวง THONGCHAI concert และปีเดียวกันนี้มีโครงการพิเศษภาพยนตร์สั้น รักคำเดียว ภารกิจคลุกฝุ่น ซึ่งถ่ายทำบนที่ราบสูงบ่อละเวน ประเทศลาวเพลงเฉลิมพระเกียรติรัชกาลที่ 9 เพลงเฉลิมพระเกียรติรัชกาลที่ 9. ในช่วงปลายปี พ.ศ. 2559 ธงไชยมีบทเพลงพิเศษ "เหตุผลของพ่อ" เป็นบทเพลงเฉลิมพระเกียรติ ในโอกาสมหามงคลพระบาทสมเด็จพระปรมินทรมหาภูมิพลอดุลยเดช ทรงครองราชย์สมบัติครบ 70 ปี เพื่อร่วมกันส่งคำภาวนาไปถึงในหลวง ให้ทรงหายจากพระอาการประชวร และบทเพลงพิเศษดังกล่าวเผยแพร่เป็นเพลงสุดท้ายในสมัยรัชกาลที่ 9 ก่อนที่ในหลวงจะเสด็จสวรรคตเมื่อวันที่ 13 ตุลาคม พ.ศ. 2559ปี พ.ศ. 2560 - ปัจจุบันน้อมรำลึกในพระมหากรุณาธิคุณ ปี พ.ศ. 2560 - ปัจจุบัน. น้อมรำลึกในพระมหากรุณาธิคุณ. ในปี พ.ศ. 2560 ธงไชยเว้นจากการมีผลงานเพลง และผลงานคอนเสิร์ตของเขา เพื่อแสดงความอาลัยถวายแด่พระบาทสมเด็จพระปรมินทรมหาภูมิพลอดุลยเดช เขาร่วมเป็นดารารับเชิญในละครพิเศษ “เราเกิดในรัชกาลที่ 9 เดอะซีรีส์” โดยรับบทแพทย์อาสา และเป็นนักร้องรับเชิญในงานแสดงดนตรี “แผ่นดินของเรา” ซึ่งสมเด็จพระเจ้าอยู่หัวมหาวชิราลงกรณ บดินทรเทพยวรางกูรทรงมีพระมหากรุณาธิคุณ เปิดพื้นที่เขตพระราชฐานพระราชวังดุสิต จัดแสดงดนตรีเพื่อน้อมรำลึกถึงพระมหากรุณาธิคุณ และเผยแพร่พระปรีชาสามารถของพระบาทสมเด็จพระปรมินทรมหาภูมิพลอดุลยเดช และเพื่อพระราชทานความสุขแก่คนไทย อีกทั้งยังเป็นการขับกล่อมให้แก่ประชาชนที่มาถวายสักการะพระบรมราชานุสาวรีย์ พระบาทสมเด็จพระจุลจอมเกล้าเจ้าอยู่หัว และในที่ 26 ตุลาคม พ.ศ. 2560 ธงไชยได้รับพระมหากรุณาธิคุณสูงสุด เมื่อได้ร่วมเป็นส่วนหนึ่งในพระราชพิธีถวายพระเพลิงพระบรมศพพระบาทสมเด็จพระปรมินทรมหาภูมิพลอดุลยเดช ณ สถานที่จริง ที่พระเมรุมาศ มณฑลพิธีท้องสนามหลวง และได้ขึ้นถวายพระเพลิงบนพระเมรุมาศในฐานะพลเรือนผู้มีตำแหน่งเฝ้าฯ นับเป็นศิลปินเพียงไม่กี่คนที่ได้รับพระมหากรุณาธิคุณเช่นนี้โปรเจกต์พิเศษ และคอนเสิร์ต โปรเจกต์พิเศษ และคอนเสิร์ต. ในปี พ.ศ. 2561 ต้นปีธงไชยมีโปรเจ็กต์ใหม่ ชื่อว่า เบิร์ดมินิมาราธอน ซึ่งเป็นโปรเจกต์พิเศษที่เขาชักชวน 8 ศิลปินรุ่นใหม่มาร่วมทำเพลงสไตล์ตัวเองให้นักร้องในดวงใจของพวกเขา โดยมีพูนศักดิ์ จตุระบุล หรือ อ๊อฟ มือกีตาร์วงบิ๊กแอส เป็นผู้อำนวยการผลิตของโปรเจกต์นี้ โดย 8 ศิลปิน ได้แก่ บิ๊กแอส อภิวัชร์ เอื้อถาวรสุข บูม บูม แคช ลาบานูน เก็ตสึโนวา ยัวร์บอยทีเจ โพลีแคต ชนกันต์ รัตนอุดม ซึ่งวางแผงวันที่ 20 กุมภาพันธ์ พ.ศ. 2561 เขาได้รับรางวัลเกียรติยศแห่งปี สำหรับศิลปินที่เป็นที่สุดตลอดกาล รางวัล Joox Icon Award จากงาน JOOX Thailand Music Awards พ.ศ. 2561 เป็นต้น ปลายปี พ.ศ. 2561 เขาจะมี คอนเสิร์ตแบบเบิร์ดเบิร์ดโชว์ ครั้งที่ 11 ในตอน "DREAM JOURNEY" (ดรีม เจอร์นี่ย์) ซึ่งจะแสดงในเดือนพฤศจิกายน พ.ศ. 2561 ณ  อิมแพ็ค เมืองทองธานีบทบาททางสังคมการใช้ภาษาไทย บทบาททางสังคม. การใช้ภาษาไทย. ผลงานของเขาเกี่ยวข้องกับการใช้ภาษาในหลายบทบาท เช่น เขาได้รับเลือกเป็นผู้บรรยายสารคดีเฉลิมพระเกียรติในโอกาสสำคัญ เช่น บรรยายสารคดีเฉลิมพระเกียรติวาระ 150 ปี พระราชสมภพ สมเด็จพระศรีสวรินทิราบรมราชเทวี พระพันวัสสาอัยยิกาเจ้า บรรยายภาพยนตร์สารคดี ชุด My King ในหลวงของเรา จัดทำโดย มูลนิธิชัยพัฒนา ร่วมกับ สมาคมเนชั่นแนล จีโอกราฟิก และในฐานะนักร้อง นอกเหนือจากบทบาทในการร้องเพลงเทิดพระเกียรติแล้ว เขาได้รับเลือกให้ขับร้องเพลงพิเศษต่างๆ เช่นเพลงประจำการประกวดมิสไทยแลนด์ยูนิเวอร์ส เพลง "หนึ่งในร้อย" ในยุคที่จัดโดยช่อง 7 สีและได้มีโอกาสขับร้องเพลงให้กำลังใจหลายบทเพลง เช่น เพลงสำหรับผู้อยู่ในพื้นที่ 3 จังหวัดชายแดนใต้ เพลง “ฝากส่งใจไป” เพลงให้กำลังใจผู้ประสบภัยสึนามิ เพลง "อีกไม่นาน" เป็นต้น และยังได้รับเกียรติให้ร้องเพลงประจำสถาบันเทคโนโลยีราชมงคล เพลง "เจ้าฟ้ามหาจักรี" และเพลง "บัวสวรรค์" นอกจากนั้นน้ำเสียงของเขายังได้ถูกบันทึกลงในระบบอัตโนมัติของธนาคารไทยพาณิชย์ เพื่อให้บริการลูกค้านานกว่า 14 ปี นับจากปี พ.ศ. 2546 เป็นต้น จากบทบาทของธงไชยทางด้านการใช้ภาษา ทำให้เขาได้รับรางวัลชมเชยการขับร้องเพลงดีเด่นด้านภาษาไทย จากผลการประกวดเพลง (เพชรในเพลง) เนื่องในวันภาษาไทยแห่งชาติ ประจำปี พ.ศ. 2552 ในบทเพลง "ไปเที่ยวกัน" ซึ่งเป็นบทเพลงประกอบโฆษณาการท่องเที่ยวแห่งประเทศไทย และรางวัลการขับร้องเพลงดีเด่นด้านภาษาไทย ประเภทไทยสากลชาย ในบทเพลง "ตามรอยพระราชา" เนื่องในวันภาษาไทยแห่งชาติ ประจำปี พ.ศ. 2555 นอกจากนั้นเขาได้รับรางวัลศิลปินผู้ส่งเสริมภาษาไทยดีเด่น จากงานประกาศผลรางวัลประกายเพชร จัดโดยมูลนิธิเพชรภาษา เป็นต้น นอกจากนั้นจากผลสำรวจโพลมหาชนในปี พ.ศ. 2559 พบว่าเขาเป็นดาราที่ใช้ภาษาไทยดีเยี่ยมในลำดับแรก ไม่เพียงบทบาทด้านการใช้ภาษาไทย ธงไชยยังได้รับเลือกให้ขับร้องเพลงในโอกาสพิเศษในภาษาอื่น ๆ เช่น ภาษายาวี ในบทเพลง "Sampaikan Hati" หรือ "ซัมไปกันฮาตี" เพลงพิเศษเป็นกำลังใจให้ผู้อยู่ในพื้นที่ 3 จังหวัดชายแดนภาคใต้ เพลงภาษาญี่ปุ่น บทเพลง "Thai for Japan" เพลงพิเศษเพื่อเป็นกำลังใจให้กับผู้ประสบภัยจากเหตุการณ์แผ่นดินไหวและคลื่นสึนามิครั้งใหญ่ในโทโฮะกุ ประเทศญี่ปุ่น เพลงภาษาจีนแมนดาริน บทเพลง "Why the Tears" เพื่อประชาสัมพันธ์การท่องเที่ยวไทย เป็นต้นการรณรงค์ การรณรงค์. บทบาทสำคัญของธงไชย คือการใช้สิทธิเลือกตั้งในพื้นที่เขตกรุงเทพมหานครแทบทุกครั้ง ทั้งการเลือกตั้งสมาชิกสภาผู้แทนราษฎร (ส.ส.) สมาชิกวุฒิสภา (ส.ว.) สมาชิกสภากรุงเทพมหานคร (ส.ก.) สมาชิกสภาเขต (ส.ข.) ผู้ว่าราชการกรุงเทพมหานคร รวมทั้งการลงประชามติต่างๆ และในปี พ.ศ. 2554 คณะกรรมการการเลือกตั้ง (กกต.) เลือกเป็นตัวแทนประชาสัมพันธ์การเลือกตั้งสมาชิกสภาผู้แทนราษฎร สำหรับการรณรงค์อื่นๆ ได้แก่ ในปี พ.ศ. 2545 ได้รับเลือกเป็นพรีเซ็นเตอร์รณรงค์เสริมสร้างรอยยิ้มในคนไทยภายใต้โครงการ “สร้างสุขด้วยรอยยิ้ม” และในปีเดียวกันได้รับเลือกเป็นพรีเซ็นเตอร์โครงการ รณรงค์ลดการแพร่เชื้อทางเดินหายใจ ด้วยการใส่หน้ากากอนามัย ในปี พ.ศ. 2546 ได้รับเลือกให้เป็นพรีเซ็นเตอร์โครงการฝาแบรนด์สร้างขาเทียมเฉลิมพระเกียรติ และปีเดียวกันได้รับเลือกให้เป็นพรีเซ็นเตอร์เสื้อยืดพระนามาภิไธยย่อ สก. 72 พรรษา และได้รับเลือกจากสภากาชาดไทย ให้เป็นตัวแทนเชิญชวนคนไทยร่วมส่งไปรษนียบัตรกาชาดมหากุศล ในปี พ.ศ. 2554 ได้รับเลือกเป็นพรีเซนเตอร์ธรรมอาสาพาประชาชนไทยทุกหมู่เหล่าเข้าวัดปฏิบัติภาวนา ในปี พ.ศ. 2555 ได้รับเลือกจากสภากาชาดไทย ให้เป็นตัวแทนเชิญชวนคนไทยร่วมสนับสนุนการจัดทำ "สายรัดข้อมือเฉลิมพระเกียรติ 80 พรรษา สมเด็จพระนางเจ้าสิริกิติ์ พระบรมราชินีนาถ และในปีเดียวกันได้รับเลือกจากมูลนิธิชัยพัฒนา ให้เป็นตัวแทนเชิญชวนคนไทยร่วมสนับสนุนเสื้อยืด "ยิ้มให้พ่อ" ในปี พ.ศ. 2557 ได้รับเลือกเป็นพรีเซ็นเตอร์กิตติมศักดิ์ จากเครือข่ายคนรักน้องหมาในพระอุปถัมภ์ พระเจ้าหลานเธอ พระองค์เจ้าพัชรกิติยาภา และในปีเดียวกันได้รับเกียรติจาก บริษัท ไปรษณีย์ไทย จำกัด (ปณท) จัดทำแสตมป์ส่วนตัวภาพธงไชย ตามโครงการส่งเสริมการสื่อของคนไทยผ่านการเขียนผ่านจดหมายและโปสการ์ดผ่านกิจกรรมพิเศษต่างๆ ในปี พ.ศ. 2558 ได้รับเกียรติเป็นแบรนด์แอมบาสเดอร์ประจำโครงการเครือข่ายคนรักน้องหมา ปี 5 เครือข่ายคนรักน้องหมาในพระอุปถัมภ์ พระเจ้าหลานเธอ พระองค์เจ้าพัชรกิติยาภา ในปี พ.ศ. 2559 เป็นผู้นำทีมรณรงค์อุดหนุน "ดอกป๊อปปี้" ช่วยครอบครัวทหารผ่านศึก ของมูลนิธิสงเคราะห์ครอบครัวทหารผ่านศึกในพระราชูปถัมภ์ สมเด็จพระศรีนครินทราบรมราชชนนี และปีเดียวกันได้รับเกียรติจากกรมส่งเสริมและพัฒนาคุณภาพชีวิตคนพิการ กระทรวงการพัฒนาสังคมและความมั่นคงของมนุษย์ ร่วมถ่ายทำมิวสิกวีดีโอเพลง "กำลังใจ" เพื่อเป็นกำลังใจให้นักร้องนักดนตรีผู้พิการทางสายตาได้แสดงความสามารถ ในโครงการจากถนนสู่ดวงดาว "From street to stars" เป็นต้นการส่งเสริมการท่องเที่ยว การส่งเสริมการท่องเที่ยว. ธงไชยมีบทบาทในการกระตุ้นการท่องเที่ยวหลายครั้ง โดยในปี พ.ศ. 2548 ได้รับเลือกเป็นพรีเซ็นเตอร์การท่องเที่ยวแห่งประเทศไทย (ททท.) โครงการ "เที่ยวที่ไหนไม่สุขใจเท่าบ้านเรา" ซึ่งนำเสนอในช่วงหลังสินามิ การโฆษณาจึงสื่อออกมาให้เป็นเรื่องของทะเลมากที่สุด ต่อมาในปี พ.ศ. 2552 ได้รับเลือกเป็นพรีเซ็นเตอร์การท่องเที่ยวแห่งประเทศไทย (ททท.) "โครงการเที่ยวไทยครึกครื้นเศรษฐกิจไทยคึกคัก" โดยถ่ายทำสามพันโบก อำเภอโพธิ์ไทร จังหวัดอุบลราชธานี สร้างการรับรู้ให้กับคนไทยถึง 99% จากการเปิดเผยของ ททท. เขาจึงได้รับเลือกเป็นพรีเซ็นเตอร์การท่องเที่ยวแห่งประเทศไทย (ททท.) อีกครั้งใน "โครงการ 12 เดือน 7 ดาว 9 ตะวัน" โดยถ่ายทำที่ "มอหินขาว" จังหวัดชัยภูมิ ช่วยกระตุ้นการเที่ยวชมสถานที่ดังกล่าวจำนวนมาก นอกจากนั้นเขาเป็นผู้ขับร้องเพลงประกอบภาพยนตร์โฆษณา ไปเพลง “ไปเที่ยวกัน” เพื่อประกอบโฆษณาการท่องเที่ยวแห่งประเทศไทย ปี พ.ศ. 2552 ซึ่งเพลงดังกล่าวได้รางวัลชมเชยจากผลการประกวดเพลง (เพชรในเพลง) เนื่องในวันภาษาไทยแห่งชาติ ประจำปี พ.ศ. 2552 ต่อมาในปี พ.ศ. 2554 ทางการท่องเที่ยวแห่งประเทศไทยใช้กลยุทธ์ใหม่ Music Marketing เชื่อมหัวใจนักท่องเที่ยวทั่วโลก ตามแนวคิด “Amazing Thailand : Always Amazes You” บอกเล่าเรื่องราวแนะนำสถานที่ท่องเที่ยวผ่านบทเพลงและมิวสิควีดีโอภาษาจีนแมนดารินเป็นครั้งแรก ในบทเพลง Why the tear โดยขับร้องโดยธงไชย เพื่อนำไปเผยแพร่ใน 5 ประเทศแถบเอเชีย ได้แก่ จีน ฮ่องกง มาเลเซีย ไต้หวัน และสิงคโปร์ เพื่อสื่อสารกับกลุ่มเป้าหมายชาวจีน ซึ่งเป็นนักท่องเที่ยวกลุ่มใหญ่และมีกำลังซื้อสูง และมิวสิควิดีโอดังกล่าวจะครอบคลุมประเทศในแถบเอเชียแล้ว ยังเผยแพร่ที่ไชน่าทาวน์ในทวีปยุโรปและออสเตรเลีย สำหรับสถานที่ถ่ายทำ ได้แก่ ชายทะเลหัวหิน ชายหาดเขาเต่า ศูนย์ศึกษาธรรมชาติ (บึงบัว) ในอุทยานแห่งชาติเขาสามร้อยยอด จ.ประจวบคีรีขันธ์ อุทยานประวัติศาสตร์พระนครคีรี (เขาวัง) จังหวัดเพชรบุรี รวมถึงสถานที่ท่องเที่ยวสำคัญในกรุงเทพมหานคร เช่น พระบรมมหาราชวัง วัดพระศรีรัตนศาสดาราม (วัดพระแก้ว) ตลาดนัดสวนจตุจักร เสาชิงช้า ย่านการค้าเยาวราช วัดสระเกศ (ภูเขาทอง) เป็นต้น ซึ่งผลตอบรับจากมิวสิควีดีโอดัวกล่าวเป็นเพลงที่ขับร้องโดยคนไทยเพลงแรกที่ติดชาร์ตอันดับเพลงยอดนิยมอันดับ 1 ของ tvb 8 ฮ่องกงการอนุรักษ์ศิลปวัฒนธรรม การอนุรักษ์ศิลปวัฒนธรรม. ธงไชยมีบทบาทในการอนุรักษ์ศิลปวัฒนธรรมผ่านผลงานของเขา ซึ่งผลงานเพลงของเขาที่มีชื่อเสียงที่สุดคืออัลบั้ม ชุดรับแขก ได้นำความเป็นไทยและวัฒนธรรมเอเชียตะวันออกเฉียงใต้มาเผยแพร่ โดยใช้ดนตรี 4 ภาคของไทย ซึ่ง บุษบา ดาวเรือง ผู้บริหารของ บริษัท จีเอ็มเอ็ม แกรมมี่ จำกัด (มหาชน) ได้กล่าวว่า "ธงไชยทำได้ดีมากคือความเป็นไทย คนที่ไปดูแบบเบิร์ดเบิร์ดที่เขาเล่นลิเกแล้วบอกว่า เขาคือสะพานสายรุ้งที่พาศิลปวัฒนธรรมไทยไปสู่คนรุ่นใหม่" สำหรับการแสดงคอนเสิร์ตที่เขาได้นำศิลปวัฒธรรมมาเผยแพร่ เช่น การแสดงเพลงเกี่ยวข้าว ในงานมหกรรมเพลงอาเซียนครั้งที่ 5 (พ.ศ. 2528) ที่จัดขึ้นที่ประเทศอินโดนีเซีย โดยร้องคู่กับ อัญชลี จงคดีกิจ และการแสดงคอนเสิร์ตต่างๆของเขาโดยเฉพาะคอนเสิร์ตแบบเบิร์ดเบิร์ดโชว์ ซึ่งมี ศิลปินแห่งชาติ เป็นผู้ฝึกสอน ได้แก่ การแสดงรำกลองยาวร่วมกับคณะดุริยประณีต และแสดงลำตัด โดยผู้ฝึกสอนคือ ประยูร ยมเยี่ยม และการรำฝึกสอนโดยครูสุดจิตต์ อนันตกุล ในการแสดงในคอนเสิร์ตแบบเบิร์ดเบิร์ดโชว์ ครั้งที่ 2 (พ.ศ. 2530) การโชว์การแสดงไทยชมรมอนุรักษ์วัฒนธรรม การแสดงระบำกะลา และการแสดงลำตัดร่วมกับคณะแม่ประยูร ซึ่งเป็นส่วนหนึ่งของการแสดงในคอนเสิร์ตแบบเบิร์ดเบิร์ดโชว์ ครั้งที่ 5 (พ.ศ. 2534) และในปีเดียวกัน การโชว์การแสดงเพลงอีแซว งานปีใหม่ไทย (พ.ศ. 2537) โดยร้องคู่กับ นันทิดา แก้วบัวสาย โดยได้รับการฝึกสอนจากขวัญจิต ศรีประจันต์ การโชว์การแสดงลิเก ร่วมแสดงกับอาจารย์ เสรี หวังในธรรม ในการแสดงโชว์ในคอนเสิร์ตแบบเบิร์ดเบิร์ดโชว์ ครั้งที่ 6 (พ.ศ. 2551) การโชว์การละเล่นไทยลาวกระทบไม้ประกอบบทเพลงแก้วตา - แก้วโตว ซึ่งการแสดงดังกล่าวเป็นส่วนหนึ่งของคอนเสิร์ตแบบเบิร์ดเบิร์ดโชว์ ครั้งที่ 9 (พ.ศ. 2555) การโชว์การแสดงร่วมกับ นาฏยศาลา หุ่นละครเล็ก ของโจหลุยส์ ซึ่งเป็นคณะการแสดงละครเล็ก หรือหุ่นกระบอก ของอาจารย์สาคร ยังเขียวสด เป็นส่วนหนึ่งในคอนเสิร์ตแบบเบิร์ดเบิร์ดโชว์ ครั้งที่ 10 (พ.ศ. 2555) เป็นต้น นอกจากนั้น บริษัท จีเอ็มเอ็ม แกรมมี่ จำกัด (มหาชน) เลือกเขาเป็นต้นแบบการ์ตูนแอนมิชั่นเรื่อง เบิร์ดแลนด์ แดนมหัศจรรย์ พร้อมทั้งใส่เสียงพากย์และบทเพลงของเขาลงในการ์ตูนดังกล่าว และมีการจัดทำตอนพิเศษ "ส่งเสริมคุณค่าของวัฒนธรรมไทย" เพื่อปลูกฝังให้เยาวชนไทยได้ซึมซับศิลปวัฒนธรรมและขนบธรรมเนียมประเพณีไทยต่างๆในแต่ละภูมิภาค โดยได้รับการสนับสนุนจากกระทรวงวัฒนธรรม โดยกรมส่งเสริมวัฒนธรรมภาพลักษณ์ความจงรักภักดี ภาพลักษณ์. ความจงรักภักดี. เพื่อเป็นการแสดงออกถึงความจงรักภักดี ธงไชยได้รับเลือกให้ขับร้องเพลงเฉลิมพระเกียรติ เนื่องในวโรกาสสำคัญต่างๆ หลายบทเพลง เช่น การขับร้องเพลง "ต้นไม้ของพ่อ" บทเพลงเฉลิมพระเกียรติพระบาทสมเด็จพระปรมินทรมหาภูมิพลอดุลยเดช เนื่องในวโรกาสฉลองสิริราชสมบัติครบ 50 ปี เพลง "คือสายใย" บทเพลงที่แต่งขึ้นเนื่องในวโรกาสที่พระเจ้าหลานเธอ พระองค์เจ้าทีปังกรรัศมีโชติทรงเจริญพระชันษา 1 ปี และเพลง "ของขวัญจากก้อนดิน" บทเพลงเฉลิมพระเกียรติพระบาทสมเด็จพระปรมินทรมหาภูมิพลอดุลยเดช เนื่องในวโรกาสมหามงคลเฉลิมพระชนมพรรษา 6 รอบ เพลง "รูปที่มีทุกบ้าน" บทเพลงเฉลิมพระเกียรติพระบาทสมเด็จพระปรมินทรมหาภูมิพลอดุลยเดช เนื่องในวโรกาสเฉลิมพระเกียรติ มหามงคลเฉลิมพระชนมพรรษา 80 พรรษา เพลง "ส่งนางฟ้ากลับสวรรค์" บทเพลงเทิดพระเกียรติ เนื่องในงานพระราชพิธีพระราชทานเพลิงพระศพ สมเด็จพระเจ้าพี่นางเธอ เจ้าฟ้ากัลยาณิวัฒนา กรมหลวงนราธิวาสราชนครินทร์ เพลง "ตามรอยพระราชา" บทเพลงเฉลิมพระเกียรติพระบาทสมเด็จพระปรมินทรมหาภูมิพลอดุลยเดช เนื่องในวโรกาสมหามงคลเฉลิมพระชนมพรรษา 7 รอบ เพลง "สายใยแผ่นดิน" บทเพลงเฉลิมพระเกียรติ สมเด็จพระนางเจ้าสิริกิติ์ พระบรมราชินีนาถ เนื่องในวโรกาสมหามงคลเฉลิมพระชนมพรรษา 80 พรรษา เพลง "ในหลวงในดวงใจ" บทเพลงเทิดพระเกียรติพระบาทสมเด็จพระปรมินทรมหาภูมิพลอดุลยเดช เนื่องในวโรกาสเฉลิมพระชนมพรรษา 85 พรรษา ซึ่งเป็นเพลงประกอบภาพยนตร์สารคดี ชุด My King ในหลวงของเรา เพลง "พระราชาผู้ทรงธรรม" บทเพลงเฉลิมพระเกียรติพระบาทสมเด็จพระปรมินทรมหาภูมิพลอดุลยเดช เนื่องในวโรกาสเฉลิมพระชนมพรรษา 86 พรรษา เพลง "รัตนราชกุมารี" บทเพลงพิเศษที่ประพันธ์ขึ้นใหม่ ในวโรกาสพิเศษ เฉลิมพระชนมายุ 5 รอบ ของสมเด็จพระเทพรัตนราชสุดาฯ สยามบรมราชกุมารี ภายใต้ชื่องาน สังคีตสามัคคีเฉลิมบรมราชกุมารี 60 พรรษา เพลง "เหตุผลของพ่อ" เนื่องในโอกาสมหามงคลพระบาทสมเด็จพระปรมินทรมหาภูมิพลอดุลยเดช ทรงครองราชสมบัติครบ 70 ปี และทรงเจริญพระชนมพรรษา 89 พรรษา ในวันที่ 5 ธันวาคม พ.ศ. 2559 และบทเพลงดังกล่าวเผยแพร่เป็นเพลงสุดท้ายในสมัยรัชกาลที่ 9 ก่อนที่พระองค์จะเสด็จสวรรคตเมื่อวันที่ 13 ตุลาคม พ.ศ. 2559 ทำให้เพลงนี้ถูกจัดให้เป็นเพลงที่สื่อเรื่องราวเกี่ยวกับพ่อได้อย่างทราบซึ้งกินใจเป็นที่สุด จาก 9 บทเพลงที่บอกเล่าเรื่องราวเกี่ยวกับพ่อหลวง บทเพลงเทิดพระเกียรติ เนื่องในโอกาสมหามงคลพระบาทสมเด็จพระปรมินทรมหาภูมิพลอดุลยเดช ทรงครองราชสมบัติครบ 70 ปีความกตัญญู ความกตัญญู. ในปี พ.ศ. 2534 หนังสือพิมพ์เอกชน ยกให้ธงไชยเป็นศิลปินที่ "แบบอย่างดีและกตัญญูที่สุด" โดยธงไชยได้รับ "รางวัลลูกดีเด่น" จากสภาสังคมสงเคราะห์แห่งประเทศไทย ในพระบรมราชูปถัมภ์ ต่อมาในปี พ.ศ. 2545 มหาวิทยาลัยรามคำแหง สำรวจความคิดเห็นของประชาชนที่มีต่อธงไชย แมคอินไตย์ พบว่า ภาพลักษณ์ที่ทำให้เขายังครองความเป็นซูเปอร์สตาร์ในลำดับแรกคือ "ด้านความกตัญญู" และในปี พ.ศ. 2550 เขาได้รับ "รางวัลยอดกตัญญู" จากกระทรวงวัฒนธรรม กระทรวงการพัฒนาสังคมและความมั่นคงของมนุษย์ ร่วมกับ ชมรมลูกกตัญญู เป็นต้น โดยภายหลังจากที่อุดม แมคอินไตย์ มารดาของธงไชยเสียชีวิต หม่อมเจ้าภีศเดช รัชนี ซึ่งธงไชยเรียก "ท่านพ่อ" ได้ประทานพระเมตตาด้วยเห็นว่าธงไชยเป็นคนมีความกตัญญูอย่างแท้จริง เพื่อเป็นขวัญและกำลังใจ ทรงกรุณารับธงไชย เป็นเสมือนบุตรบุญธรรมคุณธรรม คุณธรรม. ธงไชยได้รับรางวัลด้านคุณธรรมหลายรางวัล เช่น ในปี พ.ศ. 2554 ได้รับรางวัลศิลปินคุณธรรมส่งเสริมพระพุทธศาสนาแห่งประเทศไทย จากสภาศิลปินส่งเสริมพระพุทธศาสนาแห่งประเทศไทย ในปี พ.ศ. 2555 ได้รับประทานโล่ผู้ทำคุณประโยชน์ต่อพระพุทธศาสนา ในวโรกาสที่ สมเด็จพระญาณสังวร สมเด็จพระสังฆราช สกลมหาสังฆปริณายก ทรงเจริญพระชนมายุ 99 พรรษา จัดโดยสำนักเลขานุการสมเด็จพระสังฆราช และในปีเดียวกันได้รับรางวัลบุคคลที่มีหัวใจโพธิสัตว์ ซึ่งทำประโยชน์เพื่อสังคม โดยแม่ชีศันสนีย์ เสถียรสุต ผู้ก่อตั้งเสถียรธรรมสถาน ในปี พ.ศ. 2556 ได้รับประทานโล่รางวัล คนดี คิดดี สังคมดี ตามรอยพระยุคลบาท งานประทานโล่รางวัลเกียรติยศ พระกินรี ครั้งที่ 3 โดยสมัชชานักจัดรายการข่าววิทยุโทรทัศน์หนังสือพิมพ์แห่งประเทศไทย (สว.นท.) และในปีเดียวกันได้รับรางวัลเชิดชูเกียรติบุคคลซึ่งเป็นเพชรน้ำงามที่สุด โดยหนังสือพิมพ์ดาราเดลี่ สำหรับศิลปินที่ประสบความสำเร็จอย่างสูงสุด เป็นแบบอย่างที่ดีของคนในวงการบันเทิงของประชาชน ในปี พ.ศ. 2557 ได้รับรางวัลเกียรติยศศิลปินผู้ทรงคุณค่าต่อวงการบันเทิงและทำคุณประโยชน์ต่อประเทศชาติ จากงานมอบรางวัลดาวเมขลา จัดโดยสมาคมผู้สื่อข่าวบันเทิงแห่งประเทศไทย (สบท.) เป็นต้นชีวิตส่วนตัว ชีวิตส่วนตัว. ธงไชยภายหลังจากเข้าวงการบันเทิงและประสบความสำเร็จอย่างสูงประกอบกับยังครองความโสด เขากลายเป็นที่วิพากษ์วิจารณ์จากสื่อทั้งในแง่บวก และข่าวลือในแง่ลบ ซึ่งเป็นอีกสาเหตุหนึ่งที่เขาไม่พยายามออกไปไหน โดยไพบูลย์ ดำรงชัยธรรม ผู้บริหารบริษัทฯ ซึ่งเป็นต้นสังกัดของเขาได้กล่าวไว้ในหนังสือที่ระลึกงานพระราชทานเพลิงศพมารดาของธงไชยส่วนหนึ่งว่า “เขากลายเป็นคนสาธารณะแล้ว เขาไม่มีชีวิตส่วนตัว การประพฤติปฏิบัติตัวของเขาจะถูกวิพากษ์วิจารณ์จากสื่อได้ทั้งในแง่บวกและลบเสมอ ซึ่งในแง่ลบตัวเองพอจะทนได้ แต่เป็นห่วงแม่ เพราะแม่จะกังวล สิ่งเดียวที่เขาทำได้คือเก็บตัวเงียบ เงียบเพื่อไม่ให้เป็นข่าวใดๆ เลย” การใช้ชีวิตของธงไชยในช่วงที่อยู่ในวงการบันเทิง จึงมีผู้จัดการ พรพิชิต พัฒนถาบุตร เป็นผู้ดูแลเรื่องส่วนตัวทุกเรื่อง และมีบุษบา ดาวเรือง เป็นผู้ดูแลในเรื่องงานของเขาตลอดตั้งแต่ในยุคแรก สำหรับด้านการใช้จ่ายของธงไชย มีเจ้าหน้าที่ของบริษัทแกรมมี่ช่วยทำบัญชีรายรับ รายจ่าย โดยพรพิชิต ผู้จัดการส่วนตัวเล่าตอนหนึ่งเกี่ยวกับธงไชยว่า “ถ้าอยู่เมืองไทย เขาไม่ค่อยมีเวลาและโอกาสที่จะไปไหนตามลำพัง จนบางทีเขาก็ตามสิ่งใหม่ๆ ที่เกิดขึ้นไม่ทัน เขาไม่เคยเดินซื้อสินค้าในห้างสรรพสินค้า นอกจากเวลาไปเมืองนอก"บุคลิกนิสัย บุคลิกนิสัย. ธงไชย เป็นคนมองโลกในแง่ดี ตั้งใจทำงาน ตรงต่อเวลา และหมั่นพัฒนาตนเองอยู่เสมอ คิดบวก และเอาใจใส่ในสุขภาพ เขาเป็นคนมีน้ำใจกับทุกคน ดูแลคนรอบข้างเป็นอย่างดี ไม่สุรุ่ยสุร่าย ชอบอยู่บ้าน ชอบธรรมชาติ สวดมนต์ ว่ายน้ำ และเล่นกับสัตว์เลี้ยง อย่างไรก็ตามการใช้ชีวิตส่วนมากของธงไชยทุ่มเทให้กับการทำงานเป็นหลัก โดยธงไชยกล่าวว่า “ความสุขของเขาอยู่ที่งาน ไม่ว่าจะเป็นการร้องเพลง หรือการโชว์คอนเสิร์ต” เขาจึงมีห้องส่วนตัวสำหรับเป็นห้องพักผ่อน ห้องทำงาน และห้องซ้อมคอนเสิร์ตภายในอาคารของบริษัท จีเอ็มเอ็ม แกรมมี่ จำกัด (มหาชน) โดยเขาจะใช้เวลาในการซ้อมเต้นไม่ต่ำกว่าวันละ 3 ชั่วโมง สำหรับสัญญา คุณากร พิธีกรซึ่งได้สัมภาษณ์ธงไชยบ่อยครั้ง ได้เผยถึงการวางตัวของธงไชยว่า “เป็นคนตรงต่อเวลามาก ให้เกียรติคนทำงานทุกคน เคารพตนเองพยายามเพิ่มทักษะในการทำงาน”ครอบครัว ครอบครัว. ธงไชยและครอบครัวมีการรวมกันทำบุญตลอดทุกเทศกาล เช่น ทำบุญปีใหม่ ทำบุญสงกรานต์ รวมถึงการทำบุญให้มารดา ทำบุญวันเกิดมารดา ทำบุญครบรอบวันเสียชีวิตของมารดา เป็นต้น และธงไชยเป็นผู้สนับสนุนเงินทุนการศึกษาให้หลาน เขาสร้างบ้านที่จังหวัดเชียงรายให้มารดาของเขา ซึ่งปลูกข้าวกินเองที่นั่น โดยใช้ชื่อ "ไร่อุดมสุข" ตามชื่อของมารดา จากพื้นที่ 100 กว่าไร่ นอกจากมีผืนนา 17 ไร่แล้ว เขาปลูกพืชไว้หลากหลายชนิด เช่น พริก ลิ้นจี่ ลำไย และเห็ดหอม เป็นต้น เขาและเกรียงไกร แมคอินไตย์ พี่ชาย ทำการเกษตรเพื่อเป็นตัวอย่างแก่ชาวบ้าน เช่น มีการปลูกและแจกจ่ายพริกพันธุ์ดีให้กับชาวบ้าน เป็นตัวอย่างในการฟื้นฟูต้นลิ้นจี่ ลำไย การสนับสนุนให้มีการแปรรูปเพื่อเพิ่มมูลค่า และสามารถยืดอายุการเก็บรักษาด้วยการสร้างโรงอบแห้งขึ้นมาบริการแก่ชาวบ้าน การแนะนำให้ชาวบ้านได้มีความรู้ในเรื่องดิน โดยการติดต่อนักวิชาการมาให้ความรู้ในเรื่องการตรวจสภาพดิน การให้ชาวบ้านรู้จักทำปุ๋ย คิดสูตรปุ๋ย ปลูกพืชตระกูลถั่วบำรุงดิน เพื่อช่วยแก้ปัญหาในเรื่องการผลิต ผลผลิตจากไร่อุดมสุขของเขาที่สำคัญ คือการทำเห็ดหอม โดยมีอาจารย์ดีพร้อม ไชยวงศ์เกียรติ เป็นที่ปรึกษา นอกจากครอบครัวทางสายเลือดของธงไชย เขามีคุณพ่อบุญธรรม คือ หม่อมเจ้าภีศเดช รัชนี ซึ่งเขานับถืออย่างสูง และเรียกว่า "ท่านพ่อ" จึงเป็นที่มาของคำเรียกขานธงไชยว่า "ชายเบิร์ด" ไพบูลย์ ดำรงชัยธรรม กล่าวถึงธงไชยว่าเขาเป็นนักสร้างบ้านให้แม่ "เขานำเงินที่ได้ไปสร้างบ้านเป็นงานหลัก เขาซื้อบ้านใบไม้ซึ่งมีเรือนไม้เรือนไทยสำหรับแม่ เขามีบ้านศรีราชา มีบ้านที่เชียงราย มีบ้านที่สวิส เป็นต้น ว่างเมื่อไหร่เขาจะพาแม่ไปเที่ยวตามบ้านที่ตัวเองปลูก และยังเผื่อแผ่ให้พี่ๆ น้องๆ ด้วย"ความนิยม ความนิยม. ธงไชย แมคอินไตย์ เป็นศิลปินคนแรกของแกรมมี่ที่ทำยอดขายอัลบั้มเกินสองล้านตลับ และมีสตูดิโออัลบั้มเดี่ยวที่ล้านตลับมากที่สุด 7 ชุด โดยเฉพาะอัลบั้มชุดรับแขก ที่สร้างประวัติศาสตร์ให้กับวงการเพลงไทยสากล สร้างยอดขายเทป 5 ล้านตลับ เป็นนักร้องคนแรกและคนเดียวที่สร้างสถิตินี้ทำให้เขาเป็นศิลปินที่มียอดขายรวมทุกชุดสูงที่สุดตลอดกาล สำหรับอัลบั้มเดี่ยวที่มียอดจำหน่ายเกิน 1 ล้านตลับ จากการเรียกรายงาน SAP Report ได้แก่ บูมเมอแรง พริกขี้หนู ธ.ธง ธงไชย เซอร์วิส ตู้เพลงสามัญประจำบ้าน สไมล์คลับ ชุดรับแขก นอกจากนั้นเขามีอัลบั้มพิเศษที่มียอดเกิน 1 ล้านตลับ เช่น เบิร์ด-เสก ขนนกกับดอกไม้ ร้อยเพลงรักไม่รู้จบ เป็นต้น และในช่วงปี พ.ศ. 2550 - 2559 เขามีอัลบั้มใหม่ 2 อัลบั้ม โดยอัลบั้มอาสาสนุก มียอดจำหน่ายและยอดดาวโหลดสูงสุดแห่งปีสื่อบันเทิงไทย สื่อบันเทิงไทย. หนังสือพิมพ์ประชาชาติธุรกิจ ยกให้ธงไชยเป็นศิลปินที่ได้รับความนิยมมากที่สุดในรอบ 30 ปีของ จีเอ็มเอ็ม แกรมมี่ และเป็นศิลปินรายได้สูงสุดตลอดกาล และยกย่องให้เขาเป็น "ผู้ทรงอิทธิพลของวงการบันเทิงไทย" เช่น หนังสือพิมพ์ สยามรัฐ หนังสือพิมพ์ดาราเดลี่ อีกทั้งหนังสือพิมพ์ เดอะเนชั่น ยกให้เป็น "ผู้ทรงอิทธิพลของไทยในรอบ 35 ปี และหนังสือพิมพ์ไทยโพสต์ ยกให้เป็น "ผู้ทรงอิทธิพลของไทยในรอบ 15 ปี" โดยเป็นศิลปินหนึ่งเดียวจากทุกสาขาอาชีพ นิตยสาร Request ยกให้เป็นหนึ่งใน “ดาราแห่งศตวรรษ” เป็นต้น โดยผลงานที่สร้างปรากฏการณ์ของธงไชย เช่น ในปี พ.ศ. 2530 ผลงานชุดที่ 2 อัลบั้ม สบาย สบาย เพลงที่โดดเด่นในอัลบั้มนี้คือเพลง "สบาย สบาย" ถูกจัดให้เป็นอัลบั้มยอดเยี่ยมแห่งปี ต่อมาในปี พ.ศ. 2533 เขารับบทนายทหารญี่ปุ่นในละครคู่กรรม ซึ่งละครดังกล่าวสร้างปรากฏการณ์เรตติ้งละครสูงสุดของประเทศไทย เรตติ้ง 40 และในปีเดียวกันเขาเป็นนักร้องแกรมมี่คนแรกที่มียอดจำหน่ายเทปขายมากกว่า 2 ล้านตลับ อัลบั้ม บูมเมอแรง และต่อเนื่องด้วยอัลบั้ม พริกขี้หนู ถูกจัดให้เป็นอัลบั้มที่ดีที่สุดอันดับ 1 "อัลบั้มแห่งทศวรรษ" ในรอบ 10 ปี มียอดขายเกิน 3 ล้านตลับ และในปีเดียวกันมีคอนเสิร์ตที่มีจำนวนรอบสูงสุดของศูนย์วัฒนธรรม คอนเสิร์ตแบบเบิร์ดเบิร์ดโชว์ 1991 ในปี พ.ศ. 2545 อัลบั้มชุดรับแขก ซึ่งสร้างสถิติยอดจำหน่ายเทปสูงสุดของไทยมากกว่า 5 ล้านชุด และเมื่อรวมวีซีดีแล้วมียอดขายมากกว่า 8 ล้านชุด โดยในช่วงแรกสร้าง BREAK RECORD สู่ 3 ล้านชุด และจากรายงานฐานะการเงินและผลการดำเนินงานของบริษัท จีเอ็มเอ็ม แกรมมี่ ณ 31 ธันวาคม พ.ศ. 2533 ซึ่งรวมระยะเวลาไม่ถึงสองเดือนนับจากวันวางจำหน่าย พบว่าอัลบั้มดังกล่าวประสบความสำเร็จสูงสุดเป็นประวัติการณ์ สร้างรายได้ 200 ล้านบาท และจากการสำรวจความนิยมของคนกรุงเทพมหานครในปี พ.ศ. 2545 ของกรุงเทพโพลล์ พบว่าเพลงยอดนิยม คือ เพลงแฟนจ๋า รองลงมาคือเพลงมาทำไม และในปี พ.ศ. 2547 เขามีอัลบั้มที่ทำยอดขายสูงสุดแห่งปี อัลบั้ม "เบิร์ด-เสก" ยอดจำหน่าย 2 ล้านชุดโดยเพลงเด่น “อมพระมาพูด” และอัลบั้มดังกล่าวถูกยกให้เป็นเพลงแห่งปี และอัลบั้มขายดีแห่งปี พ.ศ. 2547 ในปี พ.ศ. 2551 เขามีคอนเสิร์ตที่สร้างปรากฏการณ์จำนวนรอบสูงสุดของอิมแพคอารีน่า คอนเสิร์ตแบบเบิร์ดเบิร์ดโชว์ ครั้งที่ 9 สร้างสถิติผู้ชม 120,000 คน จำนวน 12 รอบการแสดง ในปี พ.ศ. 2554 เขามี อัลบั้มที่มียอดดาวโหลดเพลงสูงสุดแห่งปี อัลบั้มอาสาสนุก โดยเพลงเด่น "ทูมัชโซมัชเวรีมัช" และเพลง "อยู่คนเดียว" ได้รับการจัดให้เป็นเพลงสุดฮิตแห่งปี และมีคอนเสิร์ตเบิร์ดอาสาสนุก มีจำนวนผู้ชมสูงสุดแห่งปี 8 รอบการแสดง 80,000 ผู้ชม ซึ่งได้รับการจัดอันดับให้เป็นคอนเสิร์ตฟอร์มร้อนแรงที่สุดแห่งปี และต่อเนื่องในปี พ.ศ. 2555 เขามีคอนเสิร์ตแบบเบิร์ดเบิร์ดโชว์ ครั้งที่ 10 ที่มีผู้ชมสูงสุดจากการจำหน่ายบัตรต่อเนื่องในคราวเดียวเต็มทุกที่นั่ง 1 แสนใบ เป็นต้น นอกจากผลงานในอัลบั้มของธงไชยแล้ว เขามีบทเพลงเฉลิมพระเกียรติหลายบทเพลงที่เป็นที่ชื่นชอบ เช่น การสำรวจเพลงศิลปินเพื่อพ่อในความชื่นชอบของสาธารณชนที่สุดฯโดยชมรมขับเคลื่อนวิชาการเพื่อวิจัยความสุขชุมชน เมื่อวันที่ 28 ตุลาคม 2559 พบว่า เพลงที่ชื่นชอบของสาธารณชนที่สุดเป็นลำดับแรก ได้แก่ "ต้นไม้ของพ่อ" และเพลงอื่น ๆ ของเขา ได้แก่ "พระราชาผู้ทรงธรรม" "ตามรอยพระราชา" และ "เหตุผลของพ่อ" และจากการจัดอันดับบทเพลงของพ่อที่มีการดาวโหลดเป็นเพลงรอสายสูงสุดลำดับแรก ได้แก่ พระราชาผู้ทรงธรรม และเพลงอื่น ๆ ของเขา ได้แก่ "ต้นไม้ของพ่อ" "เหตุผลของพ่อ" และ"รูปที่มีทุกบ้าน" เป็นต้นสื่อบันเทิงต่างประเทศ สื่อบันเทิงต่างประเทศ. นิตยสาร เอนเตอร์เทนเมนต์วีกลี ยกให้ธงไชยเป็นศิลปินนักร้องผู้ทรงอิทธิพลที่ประสบความสำเร็จสูงสุดของประเทศไทย และเป็นระดับแนวหน้าของทวีปเอเชีย นอกจากนั้นได้รับการโหวตจากนักวิจารณ์ทั่วโลกและเหล่านักแสดงเอเชีย ให้เป็น 1 ใน 20 ผู้ทรงอิทธิพลของเอเชีย ในปี พ.ศ. 2551 นอกจากนั้นในปี พ.ศ. 2552 ยังเป็น 1 ใน 3 ศิลปินผู้ทรงอิทธิพลที่มียอดจำหน่ายอัลบั้มสูงสุดในเอเชีย ด้วยยอดจำหน่ายอัลบั้ม 25 ล้านชุด จากผลการจัดอันดับของนิตยสารฟอบส์ และปี พ.ศ. 2556 NHK ของประเทศญี่ปุ่น ยกให้ธงไชยเป็น "ผู้นำของเพลงป๊อบของไทย" ที่ประสบความสำเร็จตั้งแต่ออกอัลบั้มแรก จนถึงปัจจุบันยาวนานมากกว่า 20 ปี ผลตอบรับจากงานอัลบั้ม และยอดจำหน่ายบัตรคอนเสิร์ต ถือเป็นซุปเปอร์สตาร์อันดับหนึ่งของไทยอย่างแท้จริงโดยปี พ.ศ. 2556 ธงไชยได้รับเกียรติจากประเทศญี่ปุ่นแกะสลักน้ำแข็งเหมือนตัวจริงของเขา ตั้งโชว์ที่งานเทศกาลหิมะซัปโปะโระ ครั้งที่ 64 และปี พ.ศ. 2557 ขณะที่เขาไปถ่ายทำละครที่ญี่ปุ่น Saga Film Commission สื่อประเทศญี่ปุ่น ยกให้ธงไชยเป็นไมเคิล แจ็คสัน ของเมืองไทย เป็นต้น และในปีดังกล่าวเขามีรายชื่อเข้าชิงรางวัลระดับโลก World Music Awards ถึง 3 รางวัล พิจารณาจากยอดขายทั่วโลกรางวัลเกียรติยศเครื่องราชอิสริยาภรณ์ เหรียญ โล่ ปริญญาบัตร รางวัลเกียรติยศ. เครื่องราชอิสริยาภรณ์ เหรียญ โล่ ปริญญาบัตร. ปี พ.ศ. 2534 ธงไชยได้รับพระราชทานเครื่องราชอิสริยาภรณ์อันเป็นที่เชิดชูยิ่งช้างเผือก ชั้นตริตาภรณ์ช้างเผือก (ต.ช.) สำหรับพระราชทานแก่ให้แก่ผู้ทำคุณประโยชน์ให้แก่ทางราชการ ปี พ.ศ. 2545 รับพระราชทานปริญญากิตติมศักดิ์ (ดนตรีสากล) จาก สมเด็จพระเทพรัตนราชสุดาฯ สยามบรมราชกุมารี งานพระราชทานปริญญาบัตรของมหาวิทยาลัยเทคโนโลยีราชมงคล สำหรับผู้สร้างสรรค์ผลงานด้านดนตรีสากล และประสบความสำเร็จในอาชีพ ปี พ.ศ. 2548 รับพระราชทานเหรียญเงินดิเรกคุณาภรณ์ (ร.ง.ภ.) สำหรับพระราชทานแก่ให้แก่บุคคลที่ช่วยเหลือผู้ประสบธรณีพิบัติภัย “สึนามิ”ปี พ.ศ. 2555 รับพระราชทานเหรียญกาชาดสมนาคุณชั้นที่ 1 จาก สมเด็จพระเทพรัตนราชสุดาฯ สยามบรมราชกุมารี ปี พ.ศ. 2555 รับประทานโล่ผู้ทำคุณประโยชน์ต่อพระพุทธศาสนา จาก สมเด็จพระวันรัต ผู้แทนพระองค์สมเด็จพระสังฆราชในมหามงคลวโรกาสที่สมเด็จพระสังฆราชทรงเจริญพระชนมายุ 99 พรรษา และรับประทานโล่ คนดี คิดดี สังคมดี ตามรอยพระยุคลบาท จากฯพณฯ อำพล เสนาณรงค์ องคมนตรี ผู้แทนพระองค์สมเด็จพระสังฆราช ในงานประทานโล่รางวัลเกียรติยศ “พระกินรี” ครั้งที่ 3รางวัลในฐานะพิธีกร นักพากย์ รางวัลในฐานะพิธีกร นักพากย์. ในช่วงแรกที่เข้าวงการบันเทิง ธงไชยรับเกียรติให้เป็นผู้ดำเนินรายการ 7 สีคอนเสิร์ต ซึ่งเป็นรายการคอนเสิร์ตถ่ายทอดสด เขาได้รางวัลผู้ดำเนินรายการดีเด่นชาย จากงานประกาศผลรางวัลเมขลา ปี พ.ศ. 2529 และในฐานะนักพากย์ เขาพากย์เสียง "พี่เบิร์ด" ซึ่งเป็นการ์ตูนแอนนิเมชั่นเรื่องแรกของจีเอ็มเอ็ม แกรมมี่ ที่ได้ธงไชยเป็นต้นแบบ ในเรื่อง เบิร์ดแลนด์ แดนมหัศจรรย์ เขาได้รางวัลร่วมกับทีมงาน รางวัลทีมพากย์การ์ตูนดีเด่น จากงานประกาศผลรางวัลโทรทัศน์ทองคำ ปี พ.ศ. 2555 เป็นต้นรางวัลในฐานะนักแสดง รางวัลในฐานะนักแสดง. ธงไชยแสดงภาพยนตร์ไทยทั้งหมด 7 เรื่อง โดยบทบาทสำคัญในการก้าวสู่การเป็นพระเอกภาพยนตร์อย่างเต็มตัว ในปี พ.ศ. 2528 จากภาพยนตร์ เรื่อง ด้วยรักคือรัก ส่วนด้านละครเรื่องแรกเขาเริ่มจากบทบาทนักแสดงสมทบในละครน้ำตาลไหม้ ซึ่งได้รับการเสนอชื่อเข้าชิงรางวัลผู้แสดงสมทบยอดเยี่ยม สำหรับบทบาทพระเอกละครที่สร้างชื่อเสียงที่สุด ในปี พ.ศ. 2533 ละครคู่กรรม ออกอากาศทางช่อง 7 สร้างประวัติศาตร์ละครที่มีเรตติ้งสูงสุดของไทย เรตติง 40 จากการสวมบทบาทเป็น "โกโบริ" ทำให้เขาได้รับรางวัลใหญ่ในยุคนั้นทั้ง 2 รางวัล คือ รางวัลนักแสดงนำชายดีเด่น จากงานประกาศผลรางวัลเมขลา ครั้งที่ 10 และรางวัลนักแสดงนำชายยอดเยี่ยม จากงานประกาศผลรางวัลโทรทัศน์ทองคำ ครั้งที่ 5 และในปี พ.ศ. 2536 เขากลับมาเล่นละครอีกครั้งในละคร วันนี้ที่รอคอย ซึ่งเป็นละครสร้างชื่อเสียงอีกเรื่องหนึ่งของเขาในบทบาท เจ้าซัน เขาได้รับรางวัลดารานำชายดีเด่น จากประกาศผลรางวัลโทรทัศน์ทองคำ ครั้งที่ 8 และในปี พ.ศ. 2538 เขากลับมารับบทบาท โกโบริ อีกครั้งในภาพยนตร์คู่กรรม ซึ่งเป็นอีกปรากฏการณ์ที่นักแสดงกลับมารับบทบาทเดียวกันถึง 2 ครั้ง เขาได้รางวัลนักแสดงนำชายยอดเยี่ยม จากงานประกาศผลรางวัลพระราชทานพระสุรัสวดี ประจำปี พ.ศ. 2538 เป็นต้นรางวัลในฐานะนักร้อง รางวัลในฐานะนักร้อง. ธงไชยก่อนเข้าวงการเพลง เขาได้รับรางวัล "นักร้องดีเด่น" และรางวัลพิเศษจากคณะกรรมการอีก 2 รางวัล จากการเข้าร่วมประกวดร้องเพลงชิงชนะเลิศแห่งประเทศไทย สยามกลการ จัดโดยสยามกลกาลมิวสิกฟาวเดชั่น และเมื่อเข้าวงการเพลงเขามีอัลบั้มเต็ม 16 อัลบั้ม และอัลบั้มพิเศษต่าง ๆ รวมแล้วมียอดจำหน่ายมากกว่า 25 ล้านชุด โดยมียอดจำหน่ายอัลบั้มสูงสุดของประเทศไทย และติด 1 ใน 3 ศิลปินที่มียอดจำหน่ายอัลบั้มสูงสุดตลอดกาลของเอเชีย โดยอัลบั้มที่สร้างชื่อเสียงที่สุด ในปี พ.ศ. 2533 อัลบั้มบูมเมอแรง สร้างประวัติศาสตร์ยอดจำหน่าย 2 ล้านตลับแรกของศิลปินชาย และต่อเนื่องด้วยการทำลายสถิติของเขาเองในปี พ.ศ. 2534 อัลบั้มพริกขี้หนู ยอดจำหน่าย 3 ล้านตลับ สูงที่สุดแห่งยุค ยกให้เป็นอัลบั้มแห่งทศวรรษที่มีรายได้สูงสุด ในปี พ.ศ. 2545 อัลบั้ม ชุดรับแขก สร้างประวัติศาสตร์ยอดจำหน่ายซีดีเพลงสูงสุดของไทย รวมวีซีดีคอนเสิร์ตแล้วมียอดจำหน่ายมากกว่า 8 ล้านชุด ด้านการแสดงคอนเสิร์ต ธงไชยมีคอนเสิร์ตเต็มรูปแบบที่สำคัญ คือ คอนเสิร์ตแบบเบิร์ดเบิร์ดโชว์ อีกทั้งมีคอนเสิร์ตเต็มรูปแบบอื่น ๆ ที่จัดเป็นประจำทุกปี โดยในช่วง 25 ปีที่ผ่านมา มีผู้ซื้อบัตรเข้าชมแล้วประมาณ 2 ล้านคน โดยในปี พ.ศ. 2545 เขารับพระราชทานปริญญากิตติมศักดิ์ (ดนตรีสากล) จากมหาวิทยาลัยเทคโนโลยีราชมงคลธัญบุรี สำหรับผู้สร้างสรรค์ผลงานด้านดนตรีสากล และประสบความสำเร็จในอาชีพ และเขาได้รับรางวัลจำนวนมาก ทั้งรางวัลประเภทบุคคล ประเภทผลงานเพลง มิวสิกวีดีโอ อัลบั้ม และคอนเสิร์ต รางวัลประเภทบุคคล นักร้องยอดนิยมจากการประกาศรางวัล Billboard Viewer's Choice Awards 1997 ณ สหรัฐ ซึ่งเป็นคนแรกของทวีปเอเชีย รางวัลนักร้องยอดนิยมจากสื่อบันเทิงต่าง ๆ เช่น จากสมาคมนักข่าวบันเทิง งานสตาร์เอนเตอร์เทนเมนต์อวอร์ดส ธงไชยได้รับ 2 ครั้งคน จากหนังสือพิมพ์สยามดารา งานสยามดารา สตาร์ส อวอร์ดส์ ธงไชยได้รับ 2 ครั้ง จากนิตยสาร Oops จากนิตยสารทีวีพูล งานท็อปอวอร์ด ธงไชยได้รับถึง 6 ครั้ง จากสมาคมนักข่าวบันเทิง เป็นต้น รางวัลพิเศษต่างๆ รางวัล Favorite Artist Thailand ณ ประเทศสิงคโปร์ จากผลรางวัลเอ็มทีวี เอเชีย อวอร์ดส ครั้งที่ 3 รางวัลศิลปินไทยแห่งปี เว็บไซต์ พันทิป.คอม รางวัลพิเศษ Inspiration Award จาก เอ็มทีวี เอเชีย อวอร์ดส และ Achievement Awards สำหรับศิลปินที่ประสบความสำเร็จที่สุดแห่งปี จากคลื่นวิทยุ Virgin Hitz 95.5 เกียรติบัตร Male Artist of The Year จากสำนักงานนวัตกรรมแห่งชาติ (สนช.) กระทรวงวิทยาศาสตร์และเทคโนโลยี ร่วมกับบริษัท ดิจิตอล แอสโซ-ซิเอทส์ จำกัด รางวัล Hottest Male Artist และรางวัล SEED Hall of fame จากคลื่นวิทยุ Seed 97.5รางวัลนักร้องชายแห่งปี จากรายการไนน์เอ็นเตอร์เทน รางวัลเกียรติยศ Lifetime Achievement Award สำหรับุคคลที่มีผลงานโดดเด่น และเป็นตัวอย่างที่ดีให้แก่สังคม จากงานประกวด เคพีเอ็น อวอร์ด รางวัลเกียรติยศแห่งปี Joox Icon Award จากงาน JOOX Thailand Music Awards พ.ศ. 2561 เป็นต้น รางวัลประเภทมิวสิกวิดีโอ อัลบั้ม คอนเสิร์ต โดยธงไชยได้รับรางวัลจาก แชนแนลวีไทยแลนด์ หลายรางวัล เช่น รางวัลมิวสิกวีดีโอศิลปินชายยอดนิยม ในเพลง "เล่าสู่กันฟัง" อัลบั้มสไมล์คลับ เพลง "แฟนจ๋า" อัลบั้มชุดรับแขก เพลง "โอ้หละหนอ My love" อัลบั้มวอลุม วัน เพลง "ทูมัชโซมัชเวรีมัช" อัลบั้ม อาสาสนุก เป็นต้น โดยเพลง "แฟนจ๋า" และเพลง "โอ้หละหนอ My love" นอกจากได้รับรางวัลมิวสิกวีดีโอยอดนิยมแล้วยังได้รับรางวัลมิวสิกวีดีโอยอดเยี่ยมด้วย จากแชนแนลวีไทยแลนด์ และจากคลื่นวิทยุ FAT radio 104.5 และยังได้รับรางวัลพิเศษมิวสิควิดีโอดีเด่นเพลง "รูปที่มีทุกบ้าน" จากชมรมส่งเสริมโทรทัศน์ ผลรางวัลโทรทัศน์ทองคำ เป็นต้น สำหรับ รางวัลประเภทอัลบั้ม เช่น รางวัลพิเศษอัลบั้มที่ประสบความสำเร็จสูงสุดอัลบั้ม บูมเมอแรง มอบโดยบริษัทไทยน้ำทิพย์ ผู้ผลิตเครื่องดื่มโค้ก ประเทศไทย รางวัลอัลบั้มเพลงป๊อบยอดเยี่ยม ชุดรับแขก จากนิตยสาร HAMBURGER สำหรับรางวัลประเภทคอนเสิร์ต รางวัลพิเศษไทยประดิษฐ์จากคอนเสิร์ตแบบเบิร์ดเบิร์ดโชว์ จากแชนแนลวีไทยแลนด์ เป็นต้น รางวัลประเภทผลงานเพลง ซึ่งธงไชยได้รับจากซิงเกิลอัลบั้ม ภาพยนตร์ และละคร เช่น รางวัลเพลงประกอบภาพยนตร์ยอดเยี่ยม ในเพลง "สบาย สบาย" จากภาพยนตร์หลังคาแดง ในงานประกาศผลรางวัลสุพรรณหงส์ทองคำ และเพลง "เธอคนเดียว" จากภาพยนตร์คู่กรรม งานประกาศผลรางวัลพระราชทานพระสุรัสวดี เพลงสร้างสรรค์พิเศษเพลง “ต้นไม้ของพ่อ” จากผลรางวัลพระพิฆเนศทอง รางวัลเพลงนำละครดีเด่น เพลง "นิรมิต" จากละครนิรมิต งานประกาศผลรางวัลเมขลา รางวัลเพลงยอดเยี่ยม ซึ่งได้รับจากนิตยสารสีสันต์ ในบทเพลง "เล่าสู่กันฟัง"และเพลง "น้ำตา" สำหรับเพลง "จะได้ไม่ลืมกัน" ประกอบภาพยนตร์ ความจำสั้น แต่รักฉันยาว ได้รับรางวัลเพลงประกอบจากภาพยนตร์ไทยแห่งปี จากผลรางวัลเฉลิมไทยอวอร์ด และรางวัลเพลงประกอบภาพยนตร์ยอดเยี่ยม จากรางวัลภาพยนตร์แห่งชาติ สุพรรณหงส์ รางวัลเพลงเต้นตายเพลง "ทูมัชโซมัชเวรีมัช" จากรายการ Bang Channel รางวัลเพลงยอดนิยมเพลง "อย่าทำอย่างนี้ไม่ว่ากับใครเข้าใจไหม" จาก Intensive Watchรางวัลท็อปดาวโหลดเพลง "คนแพ้ที่ไม่มีน้ำตา" เป็นต้นรางวัลประเภทภาพลักษณ์ รางวัลประเภทภาพลักษณ์. สมาคมผู้สื่อข่าวบันเทิงแห่งประเทศไทยได้ให้ฉายากับธงไชย คือ "ดาวค้างกรุ" ในปี พ.ศ. 2548 และ "ป๋าพันปี" ในปี พ.ศ. 2550 เนื่องจากไม่ว่าจะผ่านไปกี่ปียังคงดังทนดังนานเหมือนเดิม เป็นที่เชิดหน้าชูตาให้กับวงการบันเทิง นอกจากนั้นสื่อมวลชนยังให้สมญาณามกับเขาอีกมากมาย เช่น ซุปเปอร์สตาร์ตลอดกาล ดาวค้างฟ้าขวัญใจมวลชน ราชันแห่งวงการบันเทิง ซุปเปอร์สตาร์ never die เป็นต้น โดยธงไชยได้รับรางวัลที่สะท้อนทางด้านภาพลักษณ์หลายรางวัล เช่น จากนิตยสาร ทีวีพูล นอกจากเขาจะได้รับรางวัลในฐานะนักร้องจากรางวัลท็อปอวอร์ด ทั้ง 6 ครั้งที่ได้กล่าวข้างต้นแล้ว เขายังได้รับรางวัลประเภทภาพลักษณ์จากงาน ทีวีพูลสตาร์ปาร์ตี้อวอร์ดส์ อีกจำนวน 5 ครั้ง ได้แก่ รางวัลศิลปินในดวงใจ รางวัลขวัญใจประชาชน และเขาได้รับรางวัลสตาร์ไอดอล เป็นต้น และเขาได้รับรางวัลจากนิตยสาร In Magazine รางวัลดาวค้างฟ้าชายแห่งปี 3 ครั้ง และได้รับรางวัลพิเศษที่สุดในดวงใจศิลปิน จากผลรางวัลพิเศษ Gmember ซึ่งธงไชยได้รับ 2 ครั้ง เป็นต้นอนุสรณ์ อนุสรณ์. ปี พ.ศ. 2553 ธงไชยประทับฝ่ามือลานเกียรติยศดาราไทย ดวงที่ 100 เพื่อเป็นอนุสรณ์ถาวรและแหล่งเรียนรู้สาธารณะ จัดโดยหอภาพยนตร์ (องค์การมหาชน) ถนนพุทธมณฑล สาย 5 อำเภอพุทธมณฑล จังหวัดนครปฐม เพื่อเข้าเยี่ยมชมโรงภาพยนตร์ศรีศาลายา ซึ่งเป็นสถานที่จัดสร้างขึ้นเพื่อเผยแพร่ภาพยนตร์ต่างๆ ที่หอภาพยนตร์ฯ จัดเก็บอนุรักษ์ไว้ โดยร่วมประทับรอยพิมพ์มือ-พิมพ์เท้า ณ ลานดารา ซึ่งเป็นบริเวณสำหรับให้ดาราภาพยนตร์ไทยยอดนิยมทั้งในอดีตและปัจจุบัน ได้ประทับรอยพิมพ์มือ-พิมพ์เท้าไว้เป็นอนุสรณ์ ซึ่งลานดาราแหล่งนี้จะเป็นพิพิธภัณฑ์ลานดารากลางแจ้งแห่งเดียวในประเทศไทยสืบไป ซึ่งธงไชยเป็นดาราที่มาร่วมประทับรอยเป็นลำดับที่ 100 ส่วนโดม สุขวงศ์ ผู้อำนวยการหอภาพยนตร์ องค์การมหาชน เปิดเผยว่า “ถือว่าเป็นวันประวัติศาสตร์ คือธงไชยอยู่ในใจของคนไทยทุกคนทุกวัย สร้างความสุขให้กับทุกบ้าน การที่เขามาที่นี่ก็เป็นการนำเอาความสุขมาประทับรอยจารึกไว้ เราจะรักษาสืบไปอาจจะเป็น 100 ปีข้างหน้า จะเป็นตำนาน เป็นความทรงจำอย่างหนึ่ง เป็นประวัติศาสตร์ เป็นจดหมายเหตุอย่างหนึ่ง”</doc>
